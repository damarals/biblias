<?xml version="1.0" encoding="UTF-8"?>
<usx>
  <book code="JOB" style="id">Jobi (ALBB)</book>
  <para style="h">Jobi</para>
  <para style="toc1">Jobi</para>
  <para style="toc2">Jobi</para>
  <para style="toc3">Job</para>
  <para style="mt1">Jobi</para>
  <chapter number="1" style="c"/>
  <para style="p"><verse number="1" style="v"/>Në vendin e Uzit ishte një njeri i quajtur Job. Ky njeri ishte i ndershëm dhe i drejtë, kishte frikë nga Perëndia dhe i largohej së keqes.</para>
  <para style="p"><verse number="2" style="v"/>I kishin lindur shtatë bij dhe tri bija.</para>
  <para style="p"><verse number="3" style="v"/>Veç kësaj zotëronte shtatë mijë dele, tre mijë deve, pesëqind pendë qe, pesëqind gomarë dhe një numër shumë të madh shërbëtorësh. Kështu ky njeri ishte më i madhi ndër të gjithë njerëzit e Lindjes.</para>
  <para style="p"><verse number="4" style="v"/>Bijtë e tij kishin zakon të shkonin për banket në shtëpinë e secilit ditën e caktuar; dhe dërgonin të thërrisnin tri motrat e tyre, që të vinin të hanin dhe të pinin bashkë me ta.</para>
  <para style="p"><verse number="5" style="v"/>Kur mbaronte seria e ditëve të banketit, Jobi i thërriste për t'i pastruar; ngrihej herët në mëngjes dhe ofronte holokauste sipas numrit të gjithë atyre, sepse Jobi mendonte: "Ndofta bijtë e mi kanë mëkatuar dhe e kanë blasfemuar Perëndinë në zemrën e tyre". Kështu bënte Jobi çdo herë.</para>
  <para style="p"><verse number="6" style="v"/>Një ditë ndodhi që bijtë e Perëndisë shkuan të paraqiten para Zotit, dhe ndër ta shkoi edhe Satani.</para>
  <para style="p"><verse number="7" style="v"/>Zoti i tha Satanit: "Nga vjen?". Satani iu përgjigj Zotit dhe tha: "Nga ecejaket mbi dheun duke e përshkruar lart e poshtë".</para>
  <para style="p"><verse number="8" style="v"/>Zoti i tha Satanit: "E ke vënë re shërbëtorin tim Job? Sepse mbi dhe nuk ka asnjë tjetër si ai që të jetë i ndershëm, i drejtë, të ketë frikë nga Perëndia dhe t'i largohet së keqes".</para>
  <para style="p"><verse number="9" style="v"/>Atëherë Satani iu përgjigj Zotit dhe tha: "Vallë më kot Jobi ka frikë nga Perëndia?</para>
  <para style="p"><verse number="10" style="v"/>A nuk ke vënë ti një mbrojtje rreth tij, rreth shtëpisë së tij dhe të gjitha gjërave që ai zotëron? Ti ke bekuar veprën e duarve të tij dhe bagëtia e tij është shtuar shumë në vend.</para>
  <para style="p"><verse number="11" style="v"/>Por shtri dorën tënde dhe preki të gjitha ato që ai zotëron dhe ke për të parë po nuk të mallkoi ai haptazi".</para>
  <para style="p"><verse number="12" style="v"/>Zoti i tha Satanit: "Ja, të gjitha ato që ai zotëron janë në pushtetin tënd, por mos e shtri dorën mbi personin e tij". Kështu Satani u largua nga prania e Zotit.</para>
  <para style="p"><verse number="13" style="v"/>Kështu një ditë ndodhi që, ndërsa bijtë e tij dhe bijat e tij hanin e pinin verë në shtëpinë e vëllait të tyre më të madh, erdhi nga Jobi një lajmëtar për t'u thënë:</para>
  <para style="p"><verse number="14" style="v"/>Qetë po lëronin dhe gomarët po kullotnin aty afër,</para>
  <para style="p"><verse number="15" style="v"/>kur sabenjtë u sulën mbi ta, i morën me vete dhe vranë me shpatë shërbëtorët. Vetëm unë shpëtova për të ardhur të ta them".</para>
  <para style="p"><verse number="16" style="v"/>Ai ishte duke folur ende, kur arriti një tjetër dhe tha: "Zjarri i Perëndisë ra nga qielli, zuri delet dhe shërbëtorët dhe i ka përpirë. Vetëm unë shpëtova për të ardhur të ta them".</para>
  <para style="p"><verse number="17" style="v"/>Ai ishte duke folur, ende, kur arriti një tjetër dhe tha: "Kaldeasit kanë formuar tri banda, u sulën mbi devetë dhe i morën me vete, vranë me shpatë shërbëtorët. Vetëm unë shpëtova për të ardhur të ta them".</para>
  <para style="p"><verse number="18" style="v"/>Ai ishte duke folur, ende, kur arriti një tjetër dhe tha: "Bijtë e tu dhe bijat e tua ishin duke ngrënë dhe duke pirë verë në shtëpinë e vëllait të tyre më të madh,</para>
  <para style="p"><verse number="19" style="v"/>kur papritur një erë e furishme, që vinte nga shkretëtira, ra në të katër qoshet e shtëpisë e cila u shemb mbi të rinjtë, dhe ata vdiqën. Vetëm unë shpëtova dhe erdha të ta them".</para>
  <para style="p"><verse number="20" style="v"/>Atëherë Jobi u ngrit, grisi mantelin e tij dhe rroi kokën; pastaj ra përmbys dhe adhuroi,</para>
  <para style="p"><verse number="21" style="v"/>dhe tha: "Lakuriq dola nga barku i nënës sime dhe lakuriq do të kthehem. Zoti ka dhënë dhe Zoti ka marrë. Qoftë i bekuar emri i Zotit".</para>
  <para style="p"><verse number="22" style="v"/>Në të gjitha këto Jobi nuk mëkatoi dhe nuk paditi Perëndinë për ndonjë padrejtësi.</para>
  <chapter number="2" style="c"/>
  <para style="p"><verse number="1" style="v"/>Një ditë ndodhi që bijtë e Perëndisë shkuan të paraqiten përpara Zotit, dhe midis tyre shkoi edhe Satani për t'u paraqitur përpara Zotit.</para>
  <para style="p"><verse number="2" style="v"/>Zoti i tha Satanit: "Nga vjen?". Satani iu përgjigj Zotit: "Nga ecejaket mbi dheun duke e përshkuar lart e poshtë". Zoti i tha Satanit:</para>
  <para style="p"><verse number="3" style="v"/>"A e vure re shërbëtorin tim Job? Sepse mbi dhe nuk ka asnjë tjetër si ai që të jetë i ndershëm, i drejtë, të ketë frikë nga Perëndia dhe t'i largohet së keqes. Ai qëndron i patundur në ndershmërinë e tij, megjithëse ti më ke nxitur kundër tij për ta shkatërruar pa asnjë shkak".</para>
  <para style="p"><verse number="4" style="v"/>Atëherë Satani iu përgjigj Zotit dhe tha: "Lëkurë për lëkurë! Gjithçka që zotëron, njeriu është gati ta japë për jetën e tij.</para>
  <para style="p"><verse number="5" style="v"/>Por shtrije dorën tënde dhe preki kockat e tij dhe mishin e tij dhe ke për të parë po nuk të mallkoi haptazi".</para>
  <para style="p"><verse number="6" style="v"/>Zoti i tha Satanit: "Ja ai, është në pushtetin tënd, por mos ia merr jetën".</para>
  <para style="p"><verse number="7" style="v"/>Kështu Satani u largua nga prania e Zotit dhe e goditi Jobin me një ulcerë të keqe nga majat e këmbëve deri në pjesën e sipërme të kokës.</para>
  <para style="p"><verse number="8" style="v"/>Jobi mori një copë balte për t'u kruar dhe rrinte ulur në mes të hirit.</para>
  <para style="p"><verse number="9" style="v"/>Atëherë gruaja e tij i tha: "Qëndron ende në ndershmërinë tënde? Mallko Perëndinë dhe vdis!".</para>
  <para style="p"><verse number="10" style="v"/>Por ai i tha asaj: "Ti flet si një grua pa mend. Në rast se pranojmë të mirën nga Perëndia, pse nuk duhet të pranojmë edhe të keqen?". Në të gjitha këto Jobi nuk mëkatoi me buzët e tij.</para>
  <para style="p"><verse number="11" style="v"/>Kur tre miq të Jobit mësuan tërë këto fatkeqësi që kishin rënë mbi të, erdhën secili nga vendi i vet, Elifazi nga Temani, Bildadi nga Shuahu dhe Tsofari nga Naamathi; ata në të vërtetë ishin marrë</para>
  <para style="p"><verse number="12" style="v"/>I ngritën sytë nga larg, por nuk e njohën dot; atëherë filluan të qajnë me zë të lartë, dhe secili grisi rrobat e tij dhe qiti mbi kryet e tij pluhur duke e hedhur në drejtim të qiellit.</para>
  <para style="p"><verse number="13" style="v"/>Pastaj u ulën pranë tij për shtatë ditë e shtatë net, dhe asnjë nuk i drejtoi qoftë një fjalë të vetme, sepse e shikonin se dhembja e tij ishte shumë e madhe.</para>
  <chapter number="3" style="c"/>
  <para style="p"><verse number="1" style="v"/>Atëherë Jobi hapi gojën dhe mallkoi ditën e lindjes së tij.</para>
  <para style="p"><verse number="2" style="v"/>Kështu Jobi mori fjalën dhe tha:</para>
  <para style="p"><verse number="3" style="v"/>"Humbtë dita në të cilën linda dhe nata që tha: "U ngjiz një mashkull!".</para>
  <para style="p"><verse number="4" style="v"/>Ajo ditë u bëftë terr, mos u kujdesoftë për të Perëndia nga lart, dhe mos shkëlqeftë mbi të drita!</para>
  <para style="p"><verse number="5" style="v"/>E marrshin përsëri terri dhe hija e vdekjes, qëndroftë mbi të një re, furtuna e ditës e tmerroftë!</para>
  <para style="p"><verse number="6" style="v"/>Atë natë e marrtë terri, mos hyftë në ditët e vitit, mos hyftë në llogaritjen e muajve!</para>
  <para style="p"><verse number="7" style="v"/>Po, ajo natë qoftë natë shterpë, mos depërtoftë në të asnjë britmë gëzimi.</para>
  <para style="p"><verse number="8" style="v"/>E mallkofshin ata që mallkojnë ditën, ata që janë gati të zgjojnë Leviathanin.</para>
  <para style="p"><verse number="9" style="v"/>U errësofshin yjet e muzgut të tij, le të presë dritën; por mos e pastë fare dhe mos paftë ditën që agon,</para>
  <para style="p"><verse number="10" style="v"/>sepse nuk e mbylli portën e barkut të nënës sime dhe nuk ua fshehu dhembjen syve të mi.</para>
  <para style="p"><verse number="11" style="v"/>Pse nuk vdiqa në barkun e nënës sime? Pse nuk vdiqa sapo dola nga barku i saj?</para>
  <para style="p"><verse number="12" style="v"/>Pse vallë më kanë pritur gjunjët, dhe gjinjtë për të pirë?</para>
  <para style="p"><verse number="13" style="v"/>Po, tani do të dergjesha i qetë, do të flija dhe do të pushoja,</para>
  <para style="p"><verse number="14" style="v"/>bashkë me mbretërit dhe me këshilltarët e dheut, që kanë ndërtuar për vete rrënoja të shkretuara,</para>
  <para style="p"><verse number="15" style="v"/>ose bashkë me princat që kishin ar ose që mbushën me argjend pallatet e tyre.</para>
  <para style="p"><verse number="16" style="v"/>Ose pse nuk qeshë si një dështim i fshehur, si fëmijët që nuk e kanë parë kurrë dritën?</para>
  <para style="p"><verse number="17" style="v"/>Atje poshtë të këqijtë nuk brengosen më, atje poshtë çlodhen të lodhurit.</para>
  <para style="p"><verse number="18" style="v"/>Atje poshtë të burgosurit janë të qetë bashkë, dhe nuk e dëgjojnë më zërin e xhelatit.</para>
  <para style="p"><verse number="19" style="v"/>Atje poshtë ka të vegjël dhe të mëdhenj, dhe skllavi është i lirë nga pronari i tij.</para>
  <para style="p"><verse number="20" style="v"/>Pse t'i japësh dritë fatkeqit dhe jetën atij që ka shpirtin në hidhërim,</para>
  <para style="p"><verse number="21" style="v"/>të cilët presin vdekjen që nuk vjen, dhe e kërkojnë më tepër se thesaret e fshehura;</para>
  <para style="p"><verse number="22" style="v"/>gëzohen shumë dhe ngazëllojnë kur gjejnë varrin?</para>
  <para style="p"><verse number="23" style="v"/>Pse të lindë një njeri rruga e të cilit është fshehur, dhe që Perëndia e ka rrethuar nga çdo anë?</para>
  <para style="p"><verse number="24" style="v"/>Në vend që të ushqehem, unë psherëtij, dhe rënkimet e mia burojnë si uji.</para>
  <para style="p"><verse number="25" style="v"/>Sepse ajo që më tremb më shumë më bie mbi krye, dhe ajo që më tmerron më ndodh.</para>
  <para style="p"><verse number="26" style="v"/>Nuk kam qetësi, nuk kam prehje, por më pushton shqetësimi".</para>
  <chapter number="4" style="c"/>
  <para style="p"><verse number="1" style="v"/>Atëherë Elifazi nga Temani u përgjigj dhe tha:</para>
  <para style="p"><verse number="2" style="v"/>"A do të të bezdiste ndokush në rast se do të provonte të të fliste? Por kush mund t'i ndalë fjalët?</para>
  <para style="p"><verse number="3" style="v"/>Ja ti ke mësuar shumë prej tyre dhe ua ke fortësuar duart e lodhura;</para>
  <para style="p"><verse number="4" style="v"/>fjalët e tua u kanë dhënë zemër të lëkundurve dhe kanë forcuar gjunjët që gjunjëzohen.</para>
  <para style="p"><verse number="5" style="v"/>Por tani që e keqja të zuri ty, nuk je në gjendje të veprosh; të ka goditur ty, dhe ti e ke humbur fare.</para>
  <para style="p"><verse number="6" style="v"/>Mëshira jote a nuk është vallë besimi yt, dhe ndershmëria e sjelljes sate, shpresa jote?</para>
  <para style="p"><verse number="7" style="v"/>Mbaje mend: cili i pafajshëm është zhdukur vallë, dhe a janë shkatërruar vallë njerëzit e ndershëm?</para>
  <para style="p"><verse number="8" style="v"/>Ashtu siç e kam parë unë vetë, ata që lërojnë paudhësinë dhe mbjellin mjerimin, vjelin frytet e tyre.</para>
  <para style="p"><verse number="9" style="v"/>Me frymën e Perëndisë ata vdesin, era e zemërimit të tij i tret ata.</para>
  <para style="p"><verse number="10" style="v"/>Vrumbullima e luanit, zëri i luanit të egër dhe dhëmbët e luanëve të vegjël janë thyer.</para>
  <para style="p"><verse number="11" style="v"/>Luani vdes për mungesë gjahu dhe të vegjlit e luaneshës shpërndahen.</para>
  <para style="p"><verse number="12" style="v"/>Një fjalë më ka ardhur fshehurazi dhe veshi im ka zënë pëshpëritjen e saj.</para>
  <para style="p"><verse number="13" style="v"/>Midis mendimeve të vegimeve të natës, kur një gjumë i rëndë bie mbi njerëzit,</para>
  <para style="p"><verse number="14" style="v"/>më pushtoi një llahtari e madhe dhe një rrëqethje që bëri të dridhen gjithë kockat e mia.</para>
  <para style="p"><verse number="15" style="v"/>Një frymë më kaloi përpara, dhe m'u ngritën përpjetë qimet e trupit.</para>
  <para style="p"><verse number="16" style="v"/>Ai u ndal, por nuk munda ta dalloj pamjen e tij; një figurë më rrinte para syve; kishte heshtje, pastaj dëgjova një zë që thoshte:</para>
  <para style="p"><verse number="17" style="v"/>"A mund të jetë një i vdekshëm më i drejtë se Perëndia? A mund të jetë një njeri më i pastër se Krijuesi i tij?</para>
  <para style="p"><verse number="18" style="v"/>Ja, ai nuk u zë besë as shërbëtorëve të tij, dhe gjen madje të meta edhe tek engjëjt e tij;</para>
  <para style="p"><verse number="19" style="v"/>aq më tepër tek ata që banojnë në shtëpi prej argjile, themelet e të cilave janë në pluhur, dhe shtypen si një tenjë.</para>
  <para style="p"><verse number="20" style="v"/>Nga mëngjesi deri në mbrëmje shkatërrohen; zhduken për fare, dhe asnjeri nuk i vë re.</para>
  <para style="p"><verse number="21" style="v"/>Litarin e çadrës së tyre vallë a nuk ua këpusin? Ata vdesin, por pa dituri"".</para>
  <chapter number="5" style="c"/>
  <para style="p"><verse number="1" style="v"/>"Bërtit, pra! A ka vallë ndonjë që të përgjigjet? Kujt prej shenjtorëve do t'i drejtohesh?</para>
  <para style="p"><verse number="2" style="v"/>Zemërimi në fakt e vret të pamendin dhe zilia e vret budallanë.</para>
  <para style="p"><verse number="3" style="v"/>E kam parë të pamendin të lëshojë rrënjë, por shumë shpejt e mallkova banesën e tij.</para>
  <para style="p"><verse number="4" style="v"/>Bijtë e tij nuk kanë asnjë siguri, janë të shtypur te porta, dhe nuk ka njeri që t'i mbrojë.</para>
  <para style="p"><verse number="5" style="v"/>I urituri përpin të korrat e tij, ia merr edhe sikur të jenë midis gjembave, dhe një lak përpin pasurinë e tij.</para>
  <para style="p"><verse number="6" style="v"/>Sepse shpirtligësia nuk del nga pluhuri dhe mundimi nuk mbin nga toka;</para>
  <para style="p"><verse number="7" style="v"/>por njeriu lind për të vuajtur, ashtu si shkëndija për t'u ngjitur lart.</para>
  <para style="p"><verse number="8" style="v"/>Por unë do të kërkoja Perëndinë, dhe Perëndisë do t'i besoja çështjen time,</para>
  <para style="p"><verse number="9" style="v"/>atij që bën gjëra të mëdha dhe që nuk mund të njihen; mrekulli të panumërta,</para>
  <para style="p"><verse number="10" style="v"/>që i jep shiun tokës dhe dërgon ujin në fushat;</para>
  <para style="p"><verse number="11" style="v"/>që ngre të varfrit dhe vë në siguri lart ata që vuajnë.</para>
  <para style="p"><verse number="12" style="v"/>I bën të kota synimet e dinakëve, dhe kështu duart e tyre nuk mund të realizojnë planet e tyre;</para>
  <para style="p"><verse number="13" style="v"/>i merr të urtët në dredhinë e tyre, dhe kështu këshilla e të pandershmëve shpejt bëhet tym.</para>
  <para style="p"><verse number="14" style="v"/>Gjatë ditës ata hasin në errësirë, bash në mesditë ecin me tahmin sikur të ishte natë;</para>
  <para style="p"><verse number="15" style="v"/>por Perëndia e shpëton nevojtarin nga shpata, nga goja e të fuqishmëve dhe nga duart e tyre.</para>
  <para style="p"><verse number="16" style="v"/>Kështu ka shpresë për të mjerin, por padrejtësia ia mbyll gojën atij.</para>
  <para style="p"><verse number="17" style="v"/>Ja, lum njeriu që Perëndia dënon; prandaj ti mos e përbuz ndëshkimin e të Plotfuqishmit;</para>
  <para style="p"><verse number="18" style="v"/>sepse ai e bën plagën, dhe pastaj e fashon, plagos, por duart e tij shërojnë.</para>
  <para style="p"><verse number="19" style="v"/>Nga gjashtë fatkeqësi ai do të të çlirojë, po, në të shtatën e keqja nuk do të të prekë.</para>
  <para style="p"><verse number="20" style="v"/>Në kohë zie do të të shpëtojë nga vdekja, në kohë lufte nga forca e shpatës.</para>
  <para style="p"><verse number="21" style="v"/>Do t'i shpëtosh fshikullit të gjuhës, nuk do të trembesh kur të vijë shkatërrimi.</para>
  <para style="p"><verse number="22" style="v"/>Do të qeshësh me shkatërrimin dhe me zinë, dhe nuk do të kesh frikë nga bishat e dheut;</para>
  <para style="p"><verse number="23" style="v"/>sepse do të kesh një besëlidhje me gurët e dheut, dhe kafshët e fushave do të jenë në paqe me ty.</para>
  <para style="p"><verse number="24" style="v"/>Do të dish që çadra jote është e siguruar; do të vizitosh kullotat e tua dhe do të shikosh që nuk mungon asgjë.</para>
  <para style="p"><verse number="25" style="v"/>Do të kuptosh që pasardhësit e tu janë të shumtë dhe të vegjlit e tu si bari i fushave.</para>
  <para style="p"><verse number="26" style="v"/>Do të zbresësh në varr në moshë të shkuar, ashtu si në stinën e vet mblidhet një tog duajsh.</para>
  <para style="p"><verse number="27" style="v"/>Ja ç'kemi gjetur; kështu është. Dëgjoje dhe përfito".</para>
  <chapter number="6" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Ah, sikur dhembja ime të ishte peshuar tërësisht, dhe fatkeqësia ime të vihej bashkë mbi peshoren,</para>
  <para style="p"><verse number="3" style="v"/>do të ishte me siguri më e rëndë se rëra e detit! Për këtë arsye fjalët e mia nuk u përfillën.</para>
  <para style="p"><verse number="4" style="v"/>Duke qenë se shigjetat e të Plotfuqishmit janë brenda meje, shpirti im ua pi vrerin; tmerret e Perëndisë janë renditur kundër meje.</para>
  <para style="p"><verse number="5" style="v"/>Gomari i egër a pëllet vallë përpara barit, ose kau a buluron para forazhit të tij?</para>
  <para style="p"><verse number="6" style="v"/>A hahet vallë një ushqim i amësht pa kripë, apo ka ndonjë farë shije në të bardhën e vezës?</para>
  <para style="p"><verse number="7" style="v"/>Shpirti im nuk pranon të prekë gjëra të tilla, ato për mua janë si një ushqim i neveritshëm.</para>
  <para style="p"><verse number="8" style="v"/>Ah sikur të mund të kisha atë që kërkoj, dhe Perëndia të më jepte atë që shpresoj!</para>
  <para style="p"><verse number="9" style="v"/>Dashtë Perëndia të më shtypë, të shtrijë dorën e tij dhe të më shkatërrojë!</para>
  <para style="p"><verse number="10" style="v"/>Kam megjithatë këtë ngushëllim dhe ngazëllehem në dhembjet që nuk po më kursehen, sepse nuk i kam fshehur fjalët e të Shenjtit.</para>
  <para style="p"><verse number="11" style="v"/>Cila është forca ime që ende të mund të shpresoj, dhe cili është fundi im që të mund ta zgjas jetën time?</para>
  <para style="p"><verse number="12" style="v"/>Forca ime a është vallë ajo e gurëve, ose mishi im është prej bronzi?</para>
  <para style="p"><verse number="13" style="v"/>A s'jam fare pa ndihmë në veten time, dhe a nuk është larguar nga unë dituria?</para>
  <para style="p"><verse number="14" style="v"/>Për atë që është i pikëlluar, miku duhet të tregojë dhembshuri, edhe në qoftë se ai braktis frikën e të Plotfuqishmit.</para>
  <para style="p"><verse number="15" style="v"/>Por vëllezërit e mi më kanë zhgënjyer si një përrua, si ujërat e përrenjve që zhduken.</para>
  <para style="p"><verse number="16" style="v"/>Ato turbullohen për shkak të akullit dhe në to fshihet bora,</para>
  <para style="p"><verse number="17" style="v"/>por gjatë stinës së nxehtë ato zhduken; me vapën e verës ato nuk duken më në vendin e tyre.</para>
  <para style="p"><verse number="18" style="v"/>Ato gjarpërojnë në shtigjet e shtretërve të tyre; futen në shkretëtirë dhe mbarojnë.</para>
  <para style="p"><verse number="19" style="v"/>Karvanet e Temas i kërkojnë me kujdes, udhëtarët e Shebës kanë shpresa tek ata,</para>
  <para style="p"><verse number="20" style="v"/>por ata mbeten të zhgënjyer me gjithë shpresat e tyre; kur arrijnë aty mbeten të hutuar.</para>
  <para style="p"><verse number="21" style="v"/>Tani për mua ju jeni e njëjta gjë, shikoni tronditjen time të thellë dhe keni frikë.</para>
  <para style="p"><verse number="22" style="v"/>A ju kam thënë vallë: "Më jepni diçka" o "më bëni një dhuratë nga pasuria juaj",</para>
  <para style="p"><verse number="23" style="v"/>ose "liromëni nga duart e armikut", ose "më shpengoni nga duart e personave që përdorin dhunën"?</para>
  <para style="p"><verse number="24" style="v"/>Më udhëzoni, dhe do të hesht; më bëni të kuptoj ku kam gabuar.</para>
  <para style="p"><verse number="25" style="v"/>Sa të frytshme janë fjalët e drejta! Por çfarë provojnë argumentet tuaja?</para>
  <para style="p"><verse number="26" style="v"/>Mos keni ndërmend vallë të qortoni ashpër fjalët e mia dhe fjalimet e një të dëshpëruari, që janë si era?</para>
  <para style="p"><verse number="27" style="v"/>Ju do të hidhnit në short edhe një jetim dhe do të hapnit një gropë për mikun tuaj.</para>
  <para style="p"><verse number="28" style="v"/>Por tani pranoni të më shikoni, sepse nuk do të gënjej para jush.</para>
  <para style="p"><verse number="29" style="v"/>Ndërroni mendim, ju lutem, që të mos bëhet padrejtësi! Po, ndërroni mendim, sepse bëhet fjalë për drejtësinë time.</para>
  <para style="p"><verse number="30" style="v"/>A ka vallë paudhësi në gjuhën time apo qiellza ime nuk i dallon më ligësitë?".</para>
  <chapter number="7" style="c"/>
  <para style="p"><verse number="1" style="v"/>"A nuk kryen vallë një punë të rëndë njeriu mbi tokë dhe ditët e tij a nuk janë si ditët e një argati?</para>
  <para style="p"><verse number="2" style="v"/>Ashtu si skllavi dëshiron fort hijen dhe ashtu si argati pret mëditjen e tij,</para>
  <para style="p"><verse number="3" style="v"/>kështu edhe mua më ranë muaj fatkeqësie dhe m'u caktuan net me dhembje.</para>
  <para style="p"><verse number="4" style="v"/>Sa shtrihem, them: "Kur do të ngrihem?". Por nata është e gjatë dhe jam vazhdimisht i shqetësuar deri në agim.</para>
  <para style="p"><verse number="5" style="v"/>Mishi im është i mbuluar me krimba dhe me buca dheu, lëkura ime plasaritet dhe është bërë e pështirë.</para>
  <para style="p"><verse number="6" style="v"/>Ditët e mia janë më të shpejta se masuri i një endësi dhe po harxhohen pa shpresë.</para>
  <para style="p"><verse number="7" style="v"/>Kujto që jeta ime është një frymë; syri im nuk do të shohë më të mirën.</para>
  <para style="p"><verse number="8" style="v"/>Syri i atij që më shikon nuk do të më shohë më; sytë e tu do të jenë mbi mua, por unë nuk do të jem më.</para>
  <para style="p"><verse number="9" style="v"/>Ashtu si reja davaritet dhe nuk duket më, kështu ai që zbret në Sheol nuk kthehet më;</para>
  <para style="p"><verse number="10" style="v"/>nuk do të kthehet më në shtëpinë e tij, dhe banesa e tij nuk do ta njohë më.</para>
  <para style="p"><verse number="11" style="v"/>Prandaj nuk do ta mbaj gojën të mbyllur do të flas në ankthin e frymës time; do të ankohem në hidhërimin e shpirtit tim.</para>
  <para style="p"><verse number="12" style="v"/>A jam vallë deti apo një përbindësh i detit që ti më ruan me një roje?</para>
  <para style="p"><verse number="13" style="v"/>Kur unë them: "Shtrati im do të më japë një lehtësim, shtroja ime do ta zbusë dhembjen time",</para>
  <para style="p"><verse number="14" style="v"/>ti më tremb me ëndrra dhe më tmerron me vegime;</para>
  <para style="p"><verse number="15" style="v"/>kështu shpirtit tim i parapëlqen të mbytet dhe të vdesë se sa të bëjë këtë jetë.</para>
  <para style="p"><verse number="16" style="v"/>Unë po shpërbëhem; nuk kam për të jetuar gjithnjë; lërmë të qetë; ditët e mia nuk janë veçse një frymë.</para>
  <para style="p"><verse number="17" style="v"/>Ç'është njeriu që ti ta bësh të madh dhe të kujdesesh për të,</para>
  <para style="p"><verse number="18" style="v"/>dhe ta vizitosh çdo mëngjes duke e vënë në provë në çdo çast?</para>
  <para style="p"><verse number="19" style="v"/>Kur do ta heqësh shikimin tënd nga unë dhe do të më lësh të përcjell pështymën time?</para>
  <para style="p"><verse number="20" style="v"/>Në rast se kam mëkatuar, çfarë të kam bërë ty, o rojtar i njerëzve? Pse më ke bërë objekt të goditjeve të tua, aq sa i jam bërë barrë vetes sime?</para>
  <para style="p"><verse number="21" style="v"/>Pse nuk i fal shkeljet e mia dhe nuk e kapërcen paudhësinë time? Sepse shpejt do të jem pluhur; ti do të më kërkosh, por unë nuk do të jem më".</para>
  <chapter number="8" style="c"/>
  <para style="p"><verse number="1" style="v"/>Atëherë Bildadi nga Shuahu u përgjigj dhe tha:</para>
  <para style="p"><verse number="2" style="v"/>"Deri kur do të flasësh në këtë mënyrë, dhe fjalët e gojës sate do të jenë si një erë e furishme?</para>
  <para style="p"><verse number="3" style="v"/>A mundet Perëndia të shtrembërojë gjykimin dhe i Plotfuqishmi të përmbysë drejtësinë?</para>
  <para style="p"><verse number="4" style="v"/>Në rast se bijtë e tu kanë mëkatuar kundër tij, ai i ka braktisur në prapësinë e tyre.</para>
  <para style="p"><verse number="5" style="v"/>Por në rast se ti e kërkon Perëndinë dhe i lutesh fort të Plotfuqishmit,</para>
  <para style="p"><verse number="6" style="v"/>në rast se je i pastër dhe i ndershëm, me siguri ai do të ngrihet në favorin tënd dhe do të rivendosë selinë e drejtësisë sate.</para>
  <para style="p"><verse number="7" style="v"/>Ndonëse gjendja jote e kaluar ka qenë një gjë e vogël,</para>
  <para style="p"><verse number="8" style="v"/>e ardhmja jote do të jetë e madhe. Pyet, pra, brezat që shkuan dhe shqyrto gjërat e zbuluara nga etërit e tyre;</para>
  <para style="p"><verse number="9" style="v"/>ne në të vërtetë i përkasim së djeshmes dhe nuk dimë asgjë, sepse ditët tona mbi tokë janë si një hije.</para>
  <para style="p"><verse number="10" style="v"/>A nuk do të mësojnë vallë ata dhe nuk do të flasin, duke nxjerrë fjalë nga zemra e tyre?</para>
  <para style="p"><verse number="11" style="v"/>A mund të rritet papirusi jashtë moçalit dhe a mund të zhvillohet xunkthi pa ujë?</para>
  <para style="p"><verse number="12" style="v"/>Ndërsa është ende i gjelbër, pa qenë prerë, ai thahet para çdo bari tjetër.</para>
  <para style="p"><verse number="13" style="v"/>Këto janë rrugët e të gjithë atyre që harrojnë Perëndinë; kështu shpresa e të paudhit tretet.</para>
  <para style="p"><verse number="14" style="v"/>Besimi i tij do të pritet dhe sigurimi i tij është si një pëlhurë merimange.</para>
  <para style="p"><verse number="15" style="v"/>Ai mbështetet te shtëpia e tij, ajo nuk qëndron; kapet tek ajo, por ajo nuk mban.</para>
  <para style="p"><verse number="16" style="v"/>Ai është krejt i gjelbër në diell dhe degët e tij zgjaten mbi kopshtin e tij;</para>
  <para style="p"><verse number="17" style="v"/>dhe rrënjët e tij pleksen rreth një grumbulli gurësh dhe depërtojnë midis gurëve të shtëpisë.</para>
  <para style="p"><verse number="18" style="v"/>Por në rast se shkëputet nga vendi i tij, ky e mohon, duke thënë: "Nuk të kam parë kurrë!".</para>
  <para style="p"><verse number="19" style="v"/>Ja, ky është gëzimi i mënyrës së tij të të jetuarit, ndërsa të tjerët do të dalin nga pluhuri.</para>
  <para style="p"><verse number="20" style="v"/>Ja, Perëndia nuk e flak njeriun e ndershëm, as i ndihmon keqbërësit.</para>
  <para style="p"><verse number="21" style="v"/>Ai do t'i japë edhe më buzëqeshje gojës sate dhe këngë gëzimi buzëve të tua.</para>
  <para style="p"><verse number="22" style="v"/>Ata që të urrejnë do të mbulohen me turp dhe çadra e të paudhëve do të zhduket".</para>
  <chapter number="9" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Po, unë e di që është kështu, por si mund të jetë i drejtë njeriu përpara Perëndisë?</para>
  <para style="p"><verse number="3" style="v"/>Në rast se dikush dëshiron të diskutojë me të, nuk mund t'i përgjigjet veçse një herë mbi një mijë.</para>
  <para style="p"><verse number="4" style="v"/>Perëndia është i urtë nga zemra dhe i fuqishëm nga forca, kush, pra, u fortësua kundër tij dhe i shkoi mbarë?</para>
  <para style="p"><verse number="5" style="v"/>Ai vendos malet dhe ato nuk e dinë që ai i përmbys në zemërimin e tij.</para>
  <para style="p"><verse number="6" style="v"/>Ai e tund dheun nga vendi i tij, dhe kolonat e tij dridhen.</para>
  <para style="p"><verse number="7" style="v"/>Urdhëron diellin, dhe ai nuk lind, dhe vulos yjet.</para>
  <para style="p"><verse number="8" style="v"/>I vetëm shpalos qiejt dhe ecën mbi valët e larta të detit.</para>
  <para style="p"><verse number="9" style="v"/>Ka bërë Arushën dhe Orionin, Plejadat dhe krahinat e jugut.</para>
  <para style="p"><verse number="10" style="v"/>Ai bën gjëra të mëdha dhe që nuk mund të hetohen, po, mrekulli të panumërta.</para>
  <para style="p"><verse number="11" style="v"/>Ja, më kalon afër dhe nuk e shoh, kalon tutje dhe nuk e kuptoj.</para>
  <para style="p"><verse number="12" style="v"/>Ja, ai kap gjahun dhe kush mund t'ia rimarrë? Kush mund t'i thotë: "Çfarë po bën?".</para>
  <para style="p"><verse number="13" style="v"/>Perëndia nuk e tërheq zemërimin e tij; poshtë tij përkulen ndihmësit e Rahabit.</para>
  <para style="p"><verse number="14" style="v"/>Si mund t'i përgjigjem, pra, dhe të zgjedh fjalët e mia për të diskutuar me të?</para>
  <para style="p"><verse number="15" style="v"/>Edhe sikur të kisha të drejtë, nuk do të kisha mundësi t'i përgjigjem, por do t'i kërkoja mëshirë gjyqtarit tim.</para>
  <para style="p"><verse number="16" style="v"/>Në rast se unë e thërres dhe ai më përgjigjet, nuk mund të besoj akoma se e ka dëgjuar zërin tim,</para>
  <para style="p"><verse number="17" style="v"/>ai, që më godet me furtunën, dhe i shumëzon plagët e mia pa shkak.</para>
  <para style="p"><verse number="18" style="v"/>Nuk më lë të marr frymë, përkundrazi më mbush me hidhërime.</para>
  <para style="p"><verse number="19" style="v"/>Edhe në qoftë se bëhet fjalë për forcën, ja, ai është i fuqishëm; por sa për gjykimin, kush do të më caktojë një ditë për t'u paraqitur?</para>
  <para style="p"><verse number="20" style="v"/>Edhe sikur të isha i drejtë, vetë të folurit tim do të më dënonte; edhe sikur të isha i ndershëm, ai do të provonte se jam i çoroditur.</para>
  <para style="p"><verse number="21" style="v"/>Jam i ndershëm, por nuk e çmoj fare veten time dhe e përçmoj jetën time.</para>
  <para style="p"><verse number="22" style="v"/>Është e njëjta gjë, prandaj them: "Ai shkatërron njeriun e ndershëm dhe të keqin".</para>
  <para style="p"><verse number="23" style="v"/>Në qoftë se një fatkeqësi mbjell papritur vdekjen, ai qesh me vuajtjen e të pafajshmëve.</para>
  <para style="p"><verse number="24" style="v"/>Toka u është dhënë në dorë të këqijve; ai u vesh sytë gjyqtarëve të saj; po të mos jetë ai, kush mund të ishte, pra?</para>
  <para style="p"><verse number="25" style="v"/>Tani ditët e mia kalojnë më shpejt se një vrapues, ikin pa parë asnjë të mirë.</para>
  <para style="p"><verse number="26" style="v"/>Ikin shpejt si anijet prej xunkthi, si shqiponja që sulet mbi gjahun e vet.</para>
  <para style="p"><verse number="27" style="v"/>Në qoftë se them: "Dua ta harroj vajtimin, ta lë pamjen time të trishtuar dhe të tregohem i gëzuar",</para>
  <para style="p"><verse number="28" style="v"/>më hyn frika për të gjitha dhembjet e mia; e di mirë që ti nuk do të më konsiderosh të pafajshëm.</para>
  <para style="p"><verse number="29" style="v"/>Në qoftë se jam i dënuar tanimë, pse të lodhem më kot?</para>
  <para style="p"><verse number="30" style="v"/>Edhe sikur të lahesha me borë dhe të pastroja duart e mia me sodë,</para>
  <para style="p"><verse number="31" style="v"/>ti do të më hidhje në baltën e një grope, edhe vetë rrobat e mia do të më kishin lemeri.</para>
  <para style="p"><verse number="32" style="v"/>Në të vërtetë ai nuk është një njeri si unë, të cilit mund t'i përgjigjemi dhe të dalim në gjyq bashkë.</para>
  <para style="p"><verse number="33" style="v"/>Nuk ka asnjë arbitër midis nesh, që të vërë dorën mbi ne të dy.</para>
  <para style="p"><verse number="34" style="v"/>Le të largojë nga unë shkopin e tij, tmerri i tij të mos më trembë.</para>
  <para style="p"><verse number="35" style="v"/>Atëherë do të mund të flas pa pasur frikë prej tij, sepse nuk jam kështu me veten time.</para>
  <chapter number="10" style="c"/>
  <para style="p"><verse number="1" style="v"/>"Jam neveritur nga jeta ime; do të shfryj lirisht vajtimin tim, duke folur në trishtimin e shpirtit tim!</para>
  <para style="p"><verse number="2" style="v"/>Do t'i them Perëndisë: "Mos më dëno! Bëmë të ditur pse grindesh me mua.</para>
  <para style="p"><verse number="3" style="v"/>A të duket mirë të shtypësh, të përçmosh veprën e duarve të tua dhe të tregohesh në favor të qëllimeve të njerëzve të këqij?</para>
  <para style="p"><verse number="4" style="v"/>A ke sy prej mishi, apo shikon edhe ti si shikon njeriu?</para>
  <para style="p"><verse number="5" style="v"/>A janë vallë ditët e tua si ditët e një të vdekshmi, vitet e tua si ditët e një njeriu,</para>
  <para style="p"><verse number="6" style="v"/>sepse ti duhet të hetosh lidhur me fajin tim dhe të kërkosh mëkatin tim,</para>
  <para style="p"><verse number="7" style="v"/>megjithëse e di që nuk jam fajtor dhe që nuk ka njeri që mund të më çlirojë nga dora jote?</para>
  <para style="p"><verse number="8" style="v"/>Duart e tua më kanë bërë dhe më kanë dhënë trajtë por tani ti kërkon të më zhdukësh.</para>
  <para style="p"><verse number="9" style="v"/>Mbaj mend, të lutem, që më ke modeluar si argjila, dhe do të më bësh të kthehem në pluhur!</para>
  <para style="p"><verse number="10" style="v"/>A nuk më ke derdhur vallë si qumështi dhe më ke piksur si djathi?</para>
  <para style="p"><verse number="11" style="v"/>Ti më ke veshur me lëkurë dhe me mish, më ke thurur me kocka dhe me nerva.</para>
  <para style="p"><verse number="12" style="v"/>Më ke dhënë jetë dhe dashamirësi, dhe përkujdesja jote është kujdesur për frymën time,</para>
  <para style="p"><verse number="13" style="v"/>por këto gjëra i fshihje në zemrën tënde; tani unë e di që ti mendoje një gjë të tillë.</para>
  <para style="p"><verse number="14" style="v"/>Në qoftë se mëkatoj, ti më ndjek me sy dhe nuk më lë të pandëshkuar për fajin tim.</para>
  <para style="p"><verse number="15" style="v"/>Në qoftë se jam i keq, mjerë unë! Edhe sikur të jem i drejtë, nuk do të guxoja të ngrija kokën, i ngopur siç jam nga poshtërsia dhe duke parë mjerimin tim.</para>
  <para style="p"><verse number="16" style="v"/>Në rast se ngre kryet, ti më ndjek si luani, duke kryer përsëri mrekulli kundër meje.</para>
  <para style="p"><verse number="17" style="v"/>Ti i përtërin dëshmitarët kundër meje, e shton zemërimin tënd kundër meje dhe trupa gjithnjë të reja më sulmojnë.</para>
  <para style="p"><verse number="18" style="v"/>Pse, pra, më nxore nga barku? Të kisha vdekur, pa më parë sy njeriu!</para>
  <para style="p"><verse number="19" style="v"/>Do të kisha qenë sikur të mos kisha ekzistuar kurrë, i mbartur nga barku në varr.</para>
  <para style="p"><verse number="20" style="v"/>A nuk janë vallë të pakta ditët e mia? Jepi fund, pra, lërmë të qetë që të mund ta mbledh pak veten;</para>
  <para style="p"><verse number="21" style="v"/>para se të shkoj për të mos u kthyer më, drejt vendit të errësirës dhe të hijes së vdekjes,</para>
  <para style="p"><verse number="22" style="v"/>të vendit të territ dhe të errësirës së madhe të hijes së vdekjes, ku ka vetëm pështjellim, ku madje edhe drita është si errësira".</para>
  <chapter number="11" style="c"/>
  <para style="p"><verse number="1" style="v"/>Atëherë Zofari nga Naamathi u përgjigj dhe tha:</para>
  <para style="p"><verse number="2" style="v"/>"Një mori e tillë fjalësh a do të mbetet pa përgjigje? A duhet të ketë të drejtë një njeri fjalëshumë?</para>
  <para style="p"><verse number="3" style="v"/>Llafet e tua a do t'ua mbyllin gojën njerëzve? Ti do të tallesh dhe asnjë mos të të bëjë me turp?</para>
  <para style="p"><verse number="4" style="v"/>Ti ke thënë: "Doktrina ime është e pastër dhe jam i pakritikueshëm para teje".</para>
  <para style="p"><verse number="5" style="v"/>Por po të donte Perëndia të fliste dhe të hapte gojën e tij kundër teje,</para>
  <para style="p"><verse number="6" style="v"/>për të treguar të fshehtat e diturisë, sepse dituria e vërtetë është e shumëtrajtshme, atëherë do të mësoje se Perëndia harron një pjesë të fajit tënd.</para>
  <para style="p"><verse number="7" style="v"/>A mundesh ti të hulumtosh thellësitë e Perëndisë? A mund të depërtosh në përsosmërinë e të Plotfuqishmit?</para>
  <para style="p"><verse number="8" style="v"/>Janë më të larta se qielli; çfarë mund të bësh? janë më të thella se Sheoli: çfarë mund të dish?</para>
  <para style="p"><verse number="9" style="v"/>Madhësia e tyre është më e gjatë se toka dhe më e gjerë se deti.</para>
  <para style="p"><verse number="10" style="v"/>Në rast se Perëndia kalon, burgos dhe nxjerr në gjyq, kush mund t'ia pengojë këtë veprim?</para>
  <para style="p"><verse number="11" style="v"/>Sepse ai i njeh njerëzit e rremë; e sheh padrejtësinë dhe e këqyr.</para>
  <para style="p"><verse number="12" style="v"/>Njeriu i pamend do të bëhet i urtë, kur kërriçi i gomares së egër të bëhet njeri.</para>
  <para style="p"><verse number="13" style="v"/>Në rast se e përgatit zemrën tënde dhe shtrin ndaj saj duart e tua,</para>
  <para style="p"><verse number="14" style="v"/>në rast se largon padrejtësinë që është në duart e tua dhe nuk lejon që çoroditja të zërë vend në çadrat e tua,</para>
  <para style="p"><verse number="15" style="v"/>atëherë do të mund të lartosh ballin tënd pa njollë, do të jesh i patundur dhe nuk do të kesh frikë,</para>
  <para style="p"><verse number="16" style="v"/>sepse do të harrosh hallet e tua, do t'i kujtosh si uji që ka rrjedhur;</para>
  <para style="p"><verse number="17" style="v"/>jeta jote do të jetë më e ndritur se mesdita, edhe errësira për ty do të ishte si mëngjesi.</para>
  <para style="p"><verse number="18" style="v"/>Do të jesh i sigurt sepse ka shpresë; do të shikosh rreth e qark dhe do të pushosh në siguri.</para>
  <para style="p"><verse number="19" style="v"/>Do të biesh të flesh dhe nuk do të ketë njeri që të të trembë dhe shumë persona do të kërkojnë favorin tënd.</para>
  <para style="p"><verse number="20" style="v"/>Por sytë e të pabesëve do të treten; çdo shpëtim do t'u pritet, dhe shpresa e tyre do të jetë grahma e fundit".</para>
  <chapter number="12" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Pa dyshim ju jeni njerëz të urtë, dhe dituria do të marrë fund me ju.</para>
  <para style="p"><verse number="3" style="v"/>Edhe unë kam mendje si ju, dhe nuk bie më poshtë se ju; përveç kësaj, kush nuk i di gjërat si këto?</para>
  <para style="p"><verse number="4" style="v"/>Jam bërë gazi i miqve të mi; unë, të cilit Perëndia i përgjigjej kur i drejtohesha; të drejtin, të ndershmin, e kanë vënë në lojë.</para>
  <para style="p"><verse number="5" style="v"/>Një llambë, e përçmuar në mendimet e atyre që jetojnë në mes të të mirave, është përgatitur për ata të cilëve u merren këmbët.</para>
  <para style="p"><verse number="6" style="v"/>Çadrat e cubave përkundrazi janë të qeta dhe e ndiejnë veten të sigurt ata që provokojnë Perëndinë dhe që e hyjnizojnë forcën e tyre.</para>
  <para style="p"><verse number="7" style="v"/>Por pyeti tani kafshët dhe do të të mësojnë, zogjtë e qiellit dhe do të ta thonë,</para>
  <para style="p"><verse number="8" style="v"/>ose foli tokës, dhe ajo do të të mësojë, dhe peshqit e detit do të ta tregojnë.</para>
  <para style="p"><verse number="9" style="v"/>Midis tërë këtyre krijesave, cila nuk e di që dora e Zotit i ka bërë këto?</para>
  <para style="p"><verse number="10" style="v"/>Ai ka në dorë të tij jetën e çdo gjallese dhe frymën e çdo qenieje njerëzore.</para>
  <para style="p"><verse number="11" style="v"/>Veshi a nuk i shqyrton vallë fjalët, ashtu si i shijon qiellza ushqimet?</para>
  <para style="p"><verse number="12" style="v"/>Ndër pleqtë gjejmë diturinë, dhe gjatësia e ditëve u jep edhe gjykimin.</para>
  <para style="p"><verse number="13" style="v"/>Por tek ai gjejmë diturinë dhe forcën, atij i përkasin mendja dhe gjykimi.</para>
  <para style="p"><verse number="14" style="v"/>Në rast se ai shkatërron, askush nuk mund të rindërtojë; në rast se fut në burg dikë, askush nuk mund t'ia hapë.</para>
  <para style="p"><verse number="15" style="v"/>Në rast se i ndal ujërat, çdo gjë thahet; po t'i lërë të lira, përmbytin tokën.</para>
  <para style="p"><verse number="16" style="v"/>Ai zotëron forcën dhe diturinë; prej tij varen ai që mashtrohet dhe ai që mashtron.</para>
  <para style="p"><verse number="17" style="v"/>Ai i bën këshilltarët të ecin zbathur, i bën gjyqtarët të pamend.</para>
  <para style="p"><verse number="18" style="v"/>Këput verigat e imponuara nga mbretërit dhe lidh me zinxhirë ijët e tyre.</para>
  <para style="p"><verse number="19" style="v"/>I bën që të ecin zbathur priftërinjtë dhe përmbys të fuqishmit.</para>
  <para style="p"><verse number="20" style="v"/>I lë pa gojë ata tek të cilët ka besim dhe i lë pa mend pleqtë.</para>
  <para style="p"><verse number="21" style="v"/>Zbraz përçmimin mbi fisnikët dhe ua liron brezin të fortëve.</para>
  <para style="p"><verse number="22" style="v"/>Zbulon gjërat e thella të fshehura në terr dhe sjell në dritë hijen e vdekjes.</para>
  <para style="p"><verse number="23" style="v"/>I bën të mëdha kombet dhe pastaj i shkatërron, i zgjeron kombet dhe pastaj i mërgon.</para>
  <para style="p"><verse number="24" style="v"/>U heq arsyen sundimtarëve të tokës dhe i bën të enden në vende të shkreta pa rrugë.</para>
  <para style="p"><verse number="25" style="v"/>Ecin verbërisht në terr pa dritë dhe i bën të ecin si të dehur".</para>
  <chapter number="13" style="c"/>
  <para style="p"><verse number="1" style="v"/>"Ja, tërë këtë syri im e pa dhe veshi im e dëgjoi dhe e kuptoi.</para>
  <para style="p"><verse number="2" style="v"/>Atë që ju dini e di edhe unë; nuk vij pas jush.</para>
  <para style="p"><verse number="3" style="v"/>Por do të dëshiroja të flas me të Plotfuqishmin, do të më pëlqente të diskutoja me Perëndinë;</para>
  <para style="p"><verse number="4" style="v"/>sepse ju jeni trillues gënjeshtrash, jeni të gjithë mjekë pa asnjë vlerë.</para>
  <para style="p"><verse number="5" style="v"/>Oh, sikur të heshtnit fare, kjo do të ishte dituria juaj.</para>
  <para style="p"><verse number="6" style="v"/>Dëgjoni tani mbrojtjen time dhe vini re deklaratat e buzëve të mia.</para>
  <para style="p"><verse number="7" style="v"/>A doni vallë të flisni në mënyrë të mbrapshtë në mbrojtje të Perëndisë dhe të flisni në favor të tij me mashtrime?</para>
  <para style="p"><verse number="8" style="v"/>A doni të përdorni anësi me të ose të mbroni një kauzë të Perëndisë?</para>
  <para style="p"><verse number="9" style="v"/>Do të ishte më mirë për ju që ai t'ju hetonte, apo talleni me të ashtu si talleni me një njeri?</para>
  <para style="p"><verse number="10" style="v"/>Me siguri ai do t'ju qortojë, në rast se fshehurazi veproni me anësi.</para>
  <para style="p"><verse number="11" style="v"/>Madhëria e tij vallë a nuk do t'ju kallë frikë dhe tmerri i tij a nuk do të bjerë mbi ju?</para>
  <para style="p"><verse number="12" style="v"/>Thëniet tuaja moralizuese janë proverba prej hiri, argumentet tuaja më të mira nuk janë veçse argumente prej argjila.</para>
  <para style="p"><verse number="13" style="v"/>Heshtni dhe më lini mua të flas, pastaj le të më ndodhë çfarë të dojë.</para>
  <para style="p"><verse number="14" style="v"/>Pse duhet ta mbaj mishin tim me dhëmbët dhe ta vë jetën time në duart e mia?</para>
  <para style="p"><verse number="15" style="v"/>Ja, ai do të më vrasë, nuk kam më shpresë; sidoqoftë, do ta mbroj para tij qëndrimin tim.</para>
  <para style="p"><verse number="16" style="v"/>Ai do të jetë edhe shpëtimi im, sepse një i pabesë nuk do të guxonte të paraqitej para tij.</para>
  <para style="p"><verse number="17" style="v"/>Dëgjoni me vëmendje fjalimin tim dhe deklaratat e mia me veshët tuaj.</para>
  <para style="p"><verse number="18" style="v"/>Ja, unë e kam përgatitur kauzën time; e di që do të njihem si i drejtë.</para>
  <para style="p"><verse number="19" style="v"/>Kush kërkon, pra, të hahet me mua? Sepse atëherë do të heshtja dhe do të vdisja.</para>
  <para style="p"><verse number="20" style="v"/>Vetëm mos bëj dy gjëra me mua, dhe nuk do t'i fshihem pranisë sate;</para>
  <para style="p"><verse number="21" style="v"/>largoje dorën nga unë dhe tmerri yt të mos më kallë më frikë.</para>
  <para style="p"><verse number="22" style="v"/>Pastaj mund edhe të më thërrasësh edhe unë do të përgjigjem, ose do të flas unë, dhe ti do të përgjigjesh.</para>
  <para style="p"><verse number="23" style="v"/>Sa janë fajet e mia dhe mëkatet e mia? Më bëj të ditur shkeljet e mia dhe mëkatin tim!</para>
  <para style="p"><verse number="24" style="v"/>Pse më fsheh fytyrën tënde dhe më konsideron si armikun tënd?</para>
  <para style="p"><verse number="25" style="v"/>Mos do vallë të trembësh një gjethe të shtyrë sa andej dhe këndej dhe të ndjekësh ca kashtë të thatë?</para>
  <para style="p"><verse number="26" style="v"/>Pse shkruan kundër meje gjëra të hidhura dhe bën që të rëndojë mbi mua trashëgimia e fajeve të rinisë sime?</para>
  <para style="p"><verse number="27" style="v"/>Ti i vë këmbët e mia në pranga dhe këqyr me kujdes rrugët e mia; ti vendos një cak për tabanin e këmbëve të mia,</para>
  <para style="p"><verse number="28" style="v"/>Ndërkaq trupi im po shpërbëhet si një send i kalbur, si një rrobë që e ka grirë mola".</para>
  <chapter number="14" style="c"/>
  <para style="p"><verse number="1" style="v"/>"Njeriu i lindur nga një grua jeton pak ditë dhe është plot shqetësime.</para>
  <para style="p"><verse number="2" style="v"/>Mbin si një lule, pastaj pritet; ikën me vrap si një hije dhe nuk e ka të gjatë.</para>
  <para style="p"><verse number="3" style="v"/>Mbi një qenie të tillë ti i mban sytë të hapur, dhe më bën që të dal në gjyq bashkë me ty.</para>
  <para style="p"><verse number="4" style="v"/>Kush mund të nxjerrë një gjë të pastër nga një gjë e papastër? Askush.</para>
  <para style="p"><verse number="5" style="v"/>Sepse ditët e saj janë të caktuara, numri i muajve të saj varet nga ti, dhe ti i ke vendosur kufij që nuk mund t'i kapërcejë.</para>
  <para style="p"><verse number="6" style="v"/>Hiqe shikimin nga ai dhe lëre të qetë, derisa të mbarojë ditën e tij si një argat.</para>
  <para style="p"><verse number="7" style="v"/>Të paktën për drurin ka shpresë; në rast se pritet, rritet përsëri dhe vazhdon të mugullojë.</para>
  <para style="p"><verse number="8" style="v"/>Edhe sikur rrënjët e tij të plaken nën tokë dhe trungu i tij të vdesë nën dhe,</para>
  <para style="p"><verse number="9" style="v"/>me të ndjerë ujin, mugullon përsëri dhe lëshon degë si një bimë.</para>
  <para style="p"><verse number="10" style="v"/>Njeriu përkundrazi vdes dhe mbetet i shtrirë për dhe; kur është duke nxjerrë frymën e fundit, ku është, pra?</para>
  <para style="p"><verse number="11" style="v"/>Mund të mungojnë ujërat në det dhe një lumë të meket dhe të thahet,</para>
  <para style="p"><verse number="12" style="v"/>por njeriu që dergjet nuk ngrihet më; sa të mos ketë më qiej, nuk do të zgjohet dhe nuk do të çohet më nga gjumi i tij.</para>
  <para style="p"><verse number="13" style="v"/>Ah sikur të doje të më fshihje në Sheol, të më mbaje të fshehur sa të kalonte zemërimi yt, të më caktoje një afat dhe të më kujtoje!</para>
  <para style="p"><verse number="14" style="v"/>Në qoftë se njeriu vdes, a mund të kthehet përsëri në jetë? Do të prisja çdo ditë të shërbimit tim të rëndë, derisa të arrinte ora e ndryshimit tim.</para>
  <para style="p"><verse number="15" style="v"/>Do të më thërrisje dhe unë do të të përgjigjesha; ti do të kishe një dëshirë të madhe për veprën e duarve të tua.</para>
  <para style="p"><verse number="16" style="v"/>Atëherë ti do të më numëroje hapat, por nuk do të vije re mëkatet e mia;</para>
  <para style="p"><verse number="17" style="v"/>do ta vulosje në një thes mëkatin tim dhe do ta mbuloje fajin tim.</para>
  <para style="p"><verse number="18" style="v"/>Por ashtu si një mal rrëzohet dhe thërrmohet, ashtu si një shkëmb luan nga vendi i tij,</para>
  <para style="p"><verse number="19" style="v"/>ashtu si ujërat gërryejnë gurët dhe vërshimet marrin me vete dheun, kështu ti shkatërron shpresën e njeriut.</para>
  <para style="p"><verse number="20" style="v"/>Ti e vë përfund përgjithnjë, dhe ai shkon; ti ia prish fytyrën dhe e dëbon.</para>
  <para style="p"><verse number="21" style="v"/>Në rast se bijtë e tij janë të nderuar, ai nuk e di; po të jenë të përbuzur, ai nuk e vë re.</para>
  <para style="p"><verse number="22" style="v"/>Ai ndjen vetëm dhembjen e madhe të mishit të tij dhe pikëllohet për veten e tij.</para>
  <chapter number="15" style="c"/>
  <para style="p"><verse number="1" style="v"/>Atëherë Elifazi nga Temani u përgjigj dhe tha:</para>
  <para style="p"><verse number="2" style="v"/>"Një njeri i urtë a përgjigjet vallë me njohuri të kota, dhe a mbushet me erëra lindore?</para>
  <para style="p"><verse number="3" style="v"/>Diskuton vallë me ligjërata boshe dhe me fjalë që nuk shërbejnë për asgjë?</para>
  <para style="p"><verse number="4" style="v"/>Po, ti heq mëshirën dhe eliminon lutjen përpara Perëndisë.</para>
  <para style="p"><verse number="5" style="v"/>Sepse prapësia jote t'i sugjeron fjalët dhe ti po zgjedh gjuhën e dinakëve.</para>
  <para style="p"><verse number="6" style="v"/>Jo unë, por vetë goja jote të dënon, dhe vetë buzët e tua dëshmojnë kundër teje.</para>
  <para style="p"><verse number="7" style="v"/>A je ti vallë i pari njeri që ka lindur apo je formuar përpara kodrave?</para>
  <para style="p"><verse number="8" style="v"/>A e ke dëgjuar ti këshillën sekrete të Perëndisë apo vetëm ti zotëruake diturinë?</para>
  <para style="p"><verse number="9" style="v"/>Çfarë di ti që ne nuk e dimë, ose çfarë kupton ti që nuk e kuptojmë edhe ne?</para>
  <para style="p"><verse number="10" style="v"/>Midis nesh ka njerëz flokëbardhë dhe pleq më të thinjur se ati yt.</para>
  <para style="p"><verse number="11" style="v"/>Të duken gjëra të vogla përdëllimet e Perëndisë dhe fjalët e ëmbla që të drejton ty?</para>
  <para style="p"><verse number="12" style="v"/>Pse, pra, zemra jote të çon larg dhe pse sytë e tu vetëtijnë,</para>
  <para style="p"><verse number="13" style="v"/>duke e drejtuar zemërimin tënd kundër Perëndisë dhe duke nxjerrë nga goja jote fjalë të tilla?".</para>
  <para style="p"><verse number="14" style="v"/>"Ç'është njeriu që ta konsiderojë veten të pastër dhe i linduri nga një grua për të qenë i drejtë?</para>
  <para style="p"><verse number="15" style="v"/>Ja, Perëndia nuk u zë besë as shenjtorëve të tij dhe qiejt nuk janë të pastër në sytë e tij;</para>
  <para style="p"><verse number="16" style="v"/>aq më pak një qenie e neveritshme dhe e korruptuar, njeriu, që e pi paudhësinë sikur të ishte ujë!</para>
  <para style="p"><verse number="17" style="v"/>Dua të të flas, më dëgjo; do të të tregoj atë që kam parë,</para>
  <para style="p"><verse number="18" style="v"/>atë që të urtit tregojnë pa fshehur asgjë nga sa kanë dëgjuar prej etërve të tyre,</para>
  <para style="p"><verse number="19" style="v"/>të cilëve vetëm iu dha ky vend dhe pa praninë e asnjë të huaji në radhët e tyre.</para>
  <para style="p"><verse number="20" style="v"/>I keqi heq dhembje tërë jetën e tij dhe vitet e caktuara për tiranin janë të numëruara.</para>
  <para style="p"><verse number="21" style="v"/>Zhurma të llahtarshme arrijnë në veshët e tij, dhe në kohën e bollëkut i sulet rrënuesi.</para>
  <para style="p"><verse number="22" style="v"/>Nuk ka shpresë kthimi nga errësira, dhe shpata e pret.</para>
  <para style="p"><verse number="23" style="v"/>Endet e kërkon bukë, po ku mund ta gjejë? Ai e di se dita e territ është përgatitur në krah të tij.</para>
  <para style="p"><verse number="24" style="v"/>Fatkeqësia dhe ankthi i shtien frikë, e sulmojnë si një mbret gati për betejë,</para>
  <para style="p"><verse number="25" style="v"/>sepse ka shtrirë dorën e tij kundër Perëndisë, ka sfiduar të Plotfuqishmin,</para>
  <para style="p"><verse number="26" style="v"/>duke u hedhur me kokëfortësi kundër tij me mburojat e tij të zbukuruara me tokëza.</para>
  <para style="p"><verse number="27" style="v"/>Ndonëse fytyra e tij është e mbuluar me dhjamë dhe ijët e tij janë fryrë nga shëndoshja e tepërt;</para>
  <para style="p"><verse number="28" style="v"/>ai banon në qytete të shkretuara, në shtëpi të pabanuara që do të katandisen në grumbuj gërmadhash.</para>
  <para style="p"><verse number="29" style="v"/>Ai nuk do të pasurohet dhe fati i tij nuk ka për të vazhduar, as edhe pasuria e tij nuk do të shtohet mbi tokë.</para>
  <para style="p"><verse number="30" style="v"/>Nuk do të arrijë të çlirohet nga terri, flaka do të thajë lastarët e tij, dhe do të çohet larg nga fryma e gojës së tij.</para>
  <para style="p"><verse number="31" style="v"/>Të mos mbështetet te kotësia; duke gënjyer veten, sepse kotësia ka për të qenë shpërblimi i tij.</para>
  <para style="p"><verse number="32" style="v"/>Do të kryhet para kohe, dhe degët e tij nuk do të gjelbërojnë më.</para>
  <para style="p"><verse number="33" style="v"/>Do të jetë si një hardhi nga e cila merret rrushi ende i papjekur, si ulliri nga i cili shkundet lulja.</para>
  <para style="p"><verse number="34" style="v"/>Sepse familja e hipokritëve do të jetë shterpë dhe zjarri do të përpijë çadrat e njeriut të korruptuar.</para>
  <para style="p"><verse number="35" style="v"/>Ata sajojnë paudhësinë dhe shkaktojnë shkatërrimin; në gjirin e tyre bluhet mashtrimi.</para>
  <chapter number="16" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Gjëra të tilla kam dëgjuar shumë! Të gjithë ju jeni ngushëllues të mërzitshëm!</para>
  <para style="p"><verse number="3" style="v"/>Kur do të marrin fund fjalimet tuaja boshe? Ose çfarë të shtyn të përgjigjesh?</para>
  <para style="p"><verse number="4" style="v"/>Edhe unë mund të flisja si ju, po të ishit ju në vendin tim; do të mund të radhitja fjalë kundër jush duke tundur kokën time kundër jush.</para>
  <para style="p"><verse number="5" style="v"/>Por do t'ju jepja kurajo me gojën time dhe ngushëllimi i buzëve të mia do ta lehtësonte dhembjen tuaj.</para>
  <para style="p"><verse number="6" style="v"/>Në rast se flas, dhembja ime nuk pakësohet, në qoftë se nuk flas më, çfarë lehtësimi kam?</para>
  <para style="p"><verse number="7" style="v"/>Por tani ai më ka çuar në pikën e fundit të forcave të mia. Ti ke shkatërruar tërë familjen time;</para>
  <para style="p"><verse number="8" style="v"/>më ke mbuluar me rrudha dhe kjo dëshmon kundër meje, dobësia ime ngrihet dhe dëshmon kundër meje.</para>
  <para style="p"><verse number="9" style="v"/>Zemërimi i tij më grin dhe më përndjek, kërcëllin dhëmbët kundër meje; Armiku im mpreh shikimin mbi mua.</para>
  <para style="p"><verse number="10" style="v"/>Duke hapur gojën e tyre kundër meje, ata më godasin me përçmim mbi faqet, mblidhen tok kundër meje.</para>
  <para style="p"><verse number="11" style="v"/>Perëndia më ka dhënë në duart e të pabesëve, më ka dorëzuar në duart e njerëzve të këqij.</para>
  <para style="p"><verse number="12" style="v"/>Jetoja i qetë, por ai më shkatërroi, më kapi për qafe dhe më bëri copë-copë, dhe më shndërroi në objekt goditjeje.</para>
  <para style="p"><verse number="13" style="v"/>Harkëtarët e tij më rrethojnë në çdo anë, më shpon pa mëshirë veshkat, derdh për tokë vrerin tim.</para>
  <para style="p"><verse number="14" style="v"/>Ai më sulmon vazhdimisht me forcë, më sulet si një luftëtar.</para>
  <para style="p"><verse number="15" style="v"/>kam qepur një grathore mbi lëkurën time, e kam ulur ballin tim në pluhur,</para>
  <para style="p"><verse number="16" style="v"/>Fytyra ime është e kuqe nga të qarat dhe mbi qepallat e mia po zë vend hija e vdekjes,</para>
  <para style="p"><verse number="17" style="v"/>megjithëse nuk ka asnjë dhunë në duart e mia, dhe lutja ime është e pastër.</para>
  <para style="p"><verse number="18" style="v"/>O tokë, mos e mbulo gjakun tim, dhe britma ime mos gjettë asnjë vend qetësimi.</para>
  <para style="p"><verse number="19" style="v"/>Që tani, ja, dëshmitari im është në qiell, garanti im është lart.</para>
  <para style="p"><verse number="20" style="v"/>Shokët e mi më përqeshin, por sytë e mi derdhin lot përpara Perëndisë.</para>
  <para style="p"><verse number="21" style="v"/>Le të përkrahë ai arsyetimet e njeriut pranë Perëndisë, ashtu si bën njeriu me fqinjin e tij.</para>
  <para style="p"><verse number="22" style="v"/>Do të kalojnë në të vërtetë edhe pak vjet akoma dhe unë do të shkoj pastaj në një rrugë pa kthim.</para>
  <chapter number="17" style="c"/>
  <para style="p"><verse number="1" style="v"/>"Fryma ime u copëtua, ditët po më shuhen, varri po më pret.</para>
  <para style="p"><verse number="2" style="v"/>A nuk jam i rrethuar nga njerëz që më përqeshin. Syri im ndalet mbi fyerjet e tyre.</para>
  <para style="p"><verse number="3" style="v"/>Më jep, pra, një peng pranë teje, përndryshe kush do të më shtrëngonte dorën si garant?</para>
  <para style="p"><verse number="4" style="v"/>Nga që i ke penguar mendjet e tyre të kuptojnë, prandaj nuk do t'i bësh të triumfojnë.</para>
  <para style="p"><verse number="5" style="v"/>Kush i tradhton miqtë derisa t'i grabisë, ka për t'i parë më pak sytë e fëmijëve të tij.</para>
  <para style="p"><verse number="6" style="v"/>Por unë prej tij jam bërë gazi i popujve dhe jam katandisur në një njeri të cilin e pështyjnë në fytyrë.</para>
  <para style="p"><verse number="7" style="v"/>Syri më erret për shkak të dhembjes dhe tërë gjymtyrët e mia nuk janë veçse hije.</para>
  <para style="p"><verse number="8" style="v"/>Njerëzit e drejtë habiten nga kjo, dhe i pafajshmi ngrihet kundër të pabesit.</para>
  <para style="p"><verse number="9" style="v"/>Megjithatë i drejti mbetet i lidhur fort me rrugën e tij, dhe ai që i ka duart e pastra fortësohet gjithnjë e më tepër.</para>
  <para style="p"><verse number="10" style="v"/>Sa për ju të gjithë, kthehuni, ejani, pra, sepse midis jush nuk po gjej asnjë njeri të urtë.</para>
  <para style="p"><verse number="11" style="v"/>Ditët e mia shkuan dhe planet e mia u prishën, pikërisht ato dëshira që unë ushqeja në zemër.</para>
  <para style="p"><verse number="12" style="v"/>Ata e ndërrojnë natën në ditë, "drita është afër", thonë, për shkak të errësirës.</para>
  <para style="p"><verse number="13" style="v"/>Në rast se e pres Sheolin si shtëpinë time në rast se e shtrij shtrojen time në terr,</para>
  <para style="p"><verse number="14" style="v"/>në rast se i them vendvarrit: "Ti je ati im", dhe krimbave: "Jeni nëna ime dhe motra ime",</para>
  <para style="p"><verse number="15" style="v"/>ku është, pra, shpresa ime? Kush mund të dallojë ndonjë shpresë për mua?</para>
  <para style="p"><verse number="16" style="v"/>A do të zbres vallë në portat e Sheolit, kur do të gjejmë bashkë prehje në pluhur?".</para>
  <chapter number="18" style="c"/>
  <para style="p"><verse number="1" style="v"/>Atëherë Bildadi nga Shuahu u përgjigj dhe tha:</para>
  <para style="p"><verse number="2" style="v"/>"Kur do t'u japësh fund fjalëve? Bëhu i zgjuar dhe pastaj flasim.</para>
  <para style="p"><verse number="3" style="v"/>Pse jemi konsideruar si kafshë dhe jemi konsideruar të përçmuar në sytë e tu?</para>
  <para style="p"><verse number="4" style="v"/>Ti që ha veten nga zemërimi, a duhet të braktiset toka për shkakun tënd apo shkëmbi të luajë nga vendi i tij?</para>
  <para style="p"><verse number="5" style="v"/>Po, drita e të keqit shuhet dhe flaka e zjarrit të tij nuk ndrit më.</para>
  <para style="p"><verse number="6" style="v"/>Drita në çadrën e tij po meket dhe llamba e tij mbi të po shuhet.</para>
  <para style="p"><verse number="7" style="v"/>Hapat e tij të fuqishëm shkurtohen dhe vetë planet e tij po e çojnë në greminë.</para>
  <para style="p"><verse number="8" style="v"/>Sepse këmbët e tij e shtyjnë në rrjetë dhe ai do të bjerë në ndonjë lak.</para>
  <para style="p"><verse number="9" style="v"/>Një çark e kap nga thembra dhe një lak e mban fort.</para>
  <para style="p"><verse number="10" style="v"/>Për të ka një lak të fshehur në tokë dhe një çark të vënë në shteg.</para>
  <para style="p"><verse number="11" style="v"/>Gjëra të tmerrshme e trembin nga çdo anë dhe e ndjekin në çdo hap.</para>
  <para style="p"><verse number="12" style="v"/>Forca e tij pakësohet për shkak të urisë dhe shkatërrimi është gati ta godasë anash.</para>
  <para style="p"><verse number="13" style="v"/>Gëlltit copa të lëkurës së tij; i parëlinduri i vdekjes gllabëron gjymtyrët e tij.</para>
  <para style="p"><verse number="14" style="v"/>Atë e rrëmbejnë nga çadra tij që e dinte të sigurt dhe e çojnë para mbretit të tmerrit.</para>
  <para style="p"><verse number="15" style="v"/>Në çadrën e tij banon ai që nuk është nga të vetët, dhe mbi shtëpinë e tij hedhin squfur.</para>
  <para style="p"><verse number="16" style="v"/>Rrënjët poshtë thahen dhe degët lart priten.</para>
  <para style="p"><verse number="17" style="v"/>Kujtimi i tij zhduket nga toka dhe emri i tij nuk do të përmendet më nëpër rrugë.</para>
  <para style="p"><verse number="18" style="v"/>Ai shtyhet nga drita në terr dhe atë e përzënë nga bota.</para>
  <para style="p"><verse number="19" style="v"/>Nuk ka as bij, as pasardhës në popullin e tij dhe asnjë që të mbijetojë në banesën e tij.</para>
  <para style="p"><verse number="20" style="v"/>Fundi i tij i lë të habitur ata që e kanë ndjekur dhe mbeten të tmerruar ata që e kanë pararendur.</para>
  <para style="p"><verse number="21" style="v"/>Pikërisht kështu janë banesat e njerëzve të këqij, dhe ky është vendi i atij që nuk e njeh Perëndinë". Përgjigja e pestë e Jobit; ai e ndjen veten të përqeshur; gjithçka është kundër tij</para>
  <chapter number="19" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Deri kur do të hidhëroni shpirtin tim dhe do të më mundoni me ligjëratat tuaja?</para>
  <para style="p"><verse number="3" style="v"/>U bënë dhjetë herë që më përqeshni dhe nuk keni turp që më fyeni.</para>
  <para style="p"><verse number="4" style="v"/>Edhe sikur të ishte e vërtetë që kam gabuar, gabimi im më përket vetëm mua.</para>
  <para style="p"><verse number="5" style="v"/>Por në rast se doni pikërisht të bëheni kryelartë me mua duke më qortuar për objektin e turpit tim,</para>
  <para style="p"><verse number="6" style="v"/>mësoni atëherë që Perëndia më ka trajtuar në mënyrë të padrejtë dhe më ka zënë në rrjetat e tij.</para>
  <para style="p"><verse number="7" style="v"/>Ja, unë bërtas: "Dhunë!", por nuk kam asnjë përgjigje; bërtas për ndihmë, por drejtësi nuk ka!</para>
  <para style="p"><verse number="8" style="v"/>Më ka prerë rrugën dhe kështu nuk mund të kaloj; përhapi terrin në rrugën time.</para>
  <para style="p"><verse number="9" style="v"/>Më ka zhveshur nga nderi im dhe më ka hequr nga koka kurorën.</para>
  <para style="p"><verse number="10" style="v"/>Më ka shkatërruar nga të gjitha anët dhe unë po shkoj; e ka shkulur si një dru shpresën time.</para>
  <para style="p"><verse number="11" style="v"/>Zemërimi i tij kundër meje është, ndezur dhe më konsideron si armik të tij.</para>
  <para style="p"><verse number="12" style="v"/>Ushtarët e tij kanë ardhur të gjithë së bashku dhe kanë ndërtuar rrugën e tyre kundër meje; kanë ngritur kampin e tyre rreth çadrës sime.</para>
  <para style="p"><verse number="13" style="v"/>Ai ka larguar nga unë vëllezërit e mi, dhe të njohurit e mi janë bërë plotësisht të huaj me mua.</para>
  <para style="p"><verse number="14" style="v"/>Farefisi im më ka braktisur dhe miqtë e mi të ngushtë më kanë harruar.</para>
  <para style="p"><verse number="15" style="v"/>Shërbëtorët dhe shërbëtoret e mi më trajtojnë si një njeri të huaj, në sytë e tyre jam një i huaj.</para>
  <para style="p"><verse number="16" style="v"/>Thërras shërbëtorin tim, por ai nuk përgjigjet; duhet t'i lutem me gojën time.</para>
  <para style="p"><verse number="17" style="v"/>Fryma ime është e neveritshme për gruan time, dhe jam i neveritshëm edhe për fëmijët e barkut tim.</para>
  <para style="p"><verse number="18" style="v"/>Edhe fëmijët më përçmojnë; në rast se provoj të ngrihem, flasin kundër meje.</para>
  <para style="p"><verse number="19" style="v"/>Tërë miqtë më të ngushtë kanë lemeri prej meje, edhe ata që doja janë ngritur kundër meje.</para>
  <para style="p"><verse number="20" style="v"/>Kockat e mia i ngjiten lëkurës sime dhe mishit tim dhe nuk më ka mbetur veç se lëkura e dhëmbëve.</para>
  <para style="p"><verse number="21" style="v"/>Mëshiromëni, mëshiromëni, të paktën ju, miqtë e mi, sepse dora e Perëndisë më ka goditur.</para>
  <para style="p"><verse number="22" style="v"/>Pse më persekutoni si bën Perëndia dhe nuk ngopeni kurrë me mishin tim?</para>
  <para style="p"><verse number="23" style="v"/>Ah sikur fjalët e mia të ishin të shkruara; ah sikur të kishin zënë vend në një libër;</para>
  <para style="p"><verse number="24" style="v"/>sikur të ishin të gdhendura përjetë mbi një shkëmb me një stil prej hekuri dhe me plumb!</para>
  <para style="p"><verse number="25" style="v"/>Por unë e di që Shpëtimtari im jeton dhe që në fund do të ngrihet mbi tokë.</para>
  <para style="p"><verse number="26" style="v"/>Mbas shkatërrimit të lëkurës sime, në mishin tim do të shoh Perëndinë.</para>
  <para style="p"><verse number="27" style="v"/>Do ta shoh unë vetë; sytë e mi do ta sodisin, dhe jo një tjetër. Po më shkrihet zemra.</para>
  <para style="p"><verse number="28" style="v"/>Në rast se thoni: "Pse e persekutojmë?"; kur rrënja e këtyre të këqijave ndodhet tek unë,</para>
  <para style="p"><verse number="29" style="v"/>ju druani për veten tuaj shpatën, sepse zemërimi sjell ndëshkimin e shpatës, me qëllim që të dini që ekziston një gjykim".</para>
  <chapter number="20" style="c"/>
  <para style="p"><verse number="1" style="v"/>Atëherë Zofari nga Naamathi u përgjigj dhe tha:</para>
  <para style="p"><verse number="2" style="v"/>"Për këtë mendimet e mia më shtyjnë të përgjigjem, për shkak të shqetësimit që ndiej brenda vetes sime.</para>
  <para style="p"><verse number="3" style="v"/>Kam dëgjuar një qortim që më turpëron, por fryma ime më shtyn të përgjigjem ashtu si e gjykoj.</para>
  <para style="p"><verse number="4" style="v"/>A nuk e di ti që gjithnjë, qysh prej kohës që njeriu u vu mbi tokë,</para>
  <para style="p"><verse number="5" style="v"/>triumfi i të këqijve zgjat pak dhe gëzimi i të pabesëve zgjat vetëm një çast?</para>
  <para style="p"><verse number="6" style="v"/>Edhe sikur madhështia e tij të arrinte deri në qiell dhe koka e tij të prekte retë,</para>
  <para style="p"><verse number="7" style="v"/>ai do të vdesë për gjithmonë si jashtëqitjet e tij; ata që e kanë parë do të thonë: "Ku është?".</para>
  <para style="p"><verse number="8" style="v"/>Do të fluturojë si një ëndërr dhe nuk do të gjendet më; do të zhduket si një vegim nate.</para>
  <para style="p"><verse number="9" style="v"/>Syri që e shihte, nuk do ta dallojë më; edhe banesa e tij nuk do ta shohë më.</para>
  <para style="p"><verse number="10" style="v"/>Bijtë e tij do të kërkojnë të fitojnë favorin e të varfërve dhe duart e tij do të rivendosin pasurinë e tij.</para>
  <para style="p"><verse number="11" style="v"/>Forca rinore që i mbushte kockat do të dergjet në pluhur bashkë me të.</para>
  <para style="p"><verse number="12" style="v"/>Edhe sikur e keqja të jetë e ëmbël në gojën e tij, ai e fsheh atë nën gjuhë,</para>
  <para style="p"><verse number="13" style="v"/>nuk lejon që të dalë që andej por vazhdon ta mbajë në gojë.</para>
  <para style="p"><verse number="14" style="v"/>Por ushqimi i tij, që është në zorrët e veta transformohet dhe bëhet një helm gjarpri brenda tij.</para>
  <para style="p"><verse number="15" style="v"/>Ai do të vjellë pasuritë që ka gëlltitur; vetë Perëndia do t'ia nxjerrë nga barku.</para>
  <para style="p"><verse number="16" style="v"/>Ai ka thithur helm gjarpri, gjuha e një nepërke do ta vrasë.</para>
  <para style="p"><verse number="17" style="v"/>Nuk ka për të parë më lumenj as përrenj që rrjedhin me mjaltë dhe gjalpë.</para>
  <para style="p"><verse number="18" style="v"/>Do të kthejë atë për të cilën është lodhur pa e vënë aspak në gojë; nuk do të ketë asnjë gëzim nga përfitimet e tregtisë së tij.</para>
  <para style="p"><verse number="19" style="v"/>Sepse ka shtypur dhe braktisur të varfrin, ka shtënë në dorë me forcë një shtëpi që nuk e kishte ndërtuar.</para>
  <para style="p"><verse number="20" style="v"/>Duke qenë se lakmia e tij nuk ka njohur kurrë qetësi, ai nuk do të shpëtojë asgjë nga gjërat që dëshironte aq shumë.</para>
  <para style="p"><verse number="21" style="v"/>Asgjë nuk do t'i shpëtojë pangopësisë së tij, prandaj mirëqenia e tij nuk do të zgjasë.</para>
  <para style="p"><verse number="22" style="v"/>Kur të jetë në kulmin e bollëkut do të gjendet ngushtë; dora e të gjithë atyre që vuajnë do të ngrihet kundër tij.</para>
  <para style="p"><verse number="23" style="v"/>Kur të jetë bërë gati për të mbushur barkun, Perëndia do të dërgojë mbi të zjarrin e zemërimit të tij, që do të bjerë mbi të kur të jetë duke ngrënë.</para>
  <para style="p"><verse number="24" style="v"/>Ai mund të shpëtojë nga një armë prej hekuri, por atë do ta shpojë një hark prej bronzi.</para>
  <para style="p"><verse number="25" style="v"/>Nxirret shigjeta që del nga trupi i tij, maja e shndritshme del nga vreri i tij, atë e pushton tmerri.</para>
  <para style="p"><verse number="26" style="v"/>Errësirë e plotë është caktuar për thesaret e tij; do ta konsumojë një zjarr jo i nxitur; ata që kanë mbetur në çadrën e tij do të jenë në ankth.</para>
  <para style="p"><verse number="27" style="v"/>Qielli do të zbulojë paudhësinë e tij dhe toka do të ngrihet kundër tij.</para>
  <para style="p"><verse number="28" style="v"/>Të ardhurat e shtëpisë së tij do t'i merren, do t'i marrin në ditën e zemërimit të tij.</para>
  <para style="p"><verse number="29" style="v"/>Ky është fati që Perëndia i cakton njeriut të keq, trashëgimi që i është dhënë nga Perëndia.</para>
  <chapter number="21" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Dëgjoni me kujdes atë që kam për të thënë, dhe kjo të jetë kënaqësia që më jepni.</para>
  <para style="p"><verse number="3" style="v"/>Kini durim me mua dhe më lini të flas dhe, kur të kem folur, edhe talluni me mua.</para>
  <para style="p"><verse number="4" style="v"/>A ankohem vallë për një njeri? Dhe pse fryma ime nuk duhet të trishtohet?</para>
  <para style="p"><verse number="5" style="v"/>Shikomëni dhe habituni, dhe vini dorën mbi gojë.</para>
  <para style="p"><verse number="6" style="v"/>Kur e mendoj, më zë frika dhe mishi im fillon të dridhet.</para>
  <para style="p"><verse number="7" style="v"/>Pse, pra, jetojnë të pabesët dhe pse plaken dhe shtojnë pasuritë e tyre?</para>
  <para style="p"><verse number="8" style="v"/>Pasardhësit e tyre fuqizohen bashkë me ta nën vështrimet e tyre dhe fëmijët e tyre lulëzojnë në sytë e tyre.</para>
  <para style="p"><verse number="9" style="v"/>Shtëpitë e tyre janë në siguri, pa tmerre, dhe fshikulli i Perëndisë nuk rëndon mbi ta.</para>
  <para style="p"><verse number="10" style="v"/>Demi i tyre mbars dhe nuk gabon, lopa e tyre pjell pa dështuar.</para>
  <para style="p"><verse number="11" style="v"/>Dërgojnë jashtë si një kope të vegjlit e tyre dhe bijtë e tyre hedhin valle.</para>
  <para style="p"><verse number="12" style="v"/>Këndojnë në tingujt e timpanit dhe të qestes dhe kënaqen me zërin e flautit.</para>
  <para style="p"><verse number="13" style="v"/>I kalojnë në mirëqenie ditët e tyre, pastaj një çast zbresin në Sheol.</para>
  <para style="p"><verse number="14" style="v"/>Megjithatë i thoshin Perëndisë: "Largohu nga ne, sepse nuk dëshirojmë aspak të njohim rrugët e tua.</para>
  <para style="p"><verse number="15" style="v"/>Kush është i Plotfuqishmi të cilit duhet t'i shërbejmë? Ç'përfitojmë veç kësaj kur e lusim?".</para>
  <para style="p"><verse number="16" style="v"/>Ja, begatia e tyre a nuk është vallë në duart e tyre? Këshilla e të pabesëve është mjaft larg meje.</para>
  <para style="p"><verse number="17" style="v"/>Sa herë shuhet llamba e të këqijve ose shkatërrimi bie mbi ta, vuajtjet që Perëndia cakton në zemërimin e tij?</para>
  <para style="p"><verse number="18" style="v"/>A janë ata si kashta përpara erës ose si byku që e merr me vete stuhia?</para>
  <para style="p"><verse number="19" style="v"/>Ju thoni se Perëndia ruan dënimin e paudhësisë së dikujt për bijtë e tij. Ta shpaguajë Perëndia, që ai të mund ta kuptojë.</para>
  <para style="p"><verse number="20" style="v"/>Të shohë me sytë e tij shkatërrimin e vet dhe të pijë nga zemërimi i të Plotfuqishmit!</para>
  <para style="p"><verse number="21" style="v"/>Çfarë i hyn në punë në fakt shtëpia e tij mbas vdekjes, kur numri i muajve të tij është mbushur?</para>
  <para style="p"><verse number="22" style="v"/>A mundet ndokush t'i mësojë Perëndisë njohuri, atij që gjykon ata që ndodhen atje lart?</para>
  <para style="p"><verse number="23" style="v"/>Dikush vdes kur ka plot fuqi, i qetë dhe i sigurt;</para>
  <para style="p"><verse number="24" style="v"/>ka kovat plot me qumësht dhe palca e kockave të tij është e freskët.</para>
  <para style="p"><verse number="25" style="v"/>Një tjetër përkundrazi vdes me shpirt të hidhëruar, pa e shijuar kurrë të mirën.</para>
  <para style="p"><verse number="26" style="v"/>Që të dy dergjen bashkë në pluhur dhe krimbat i mbulojnë.</para>
  <para style="p"><verse number="27" style="v"/>Ja, unë i njoh mendimet tuaja dhe planet me të cilat doni të ushtroni dhunën kundër meje.</para>
  <para style="p"><verse number="28" style="v"/>Në fakt ju thoni: "Ku është shtëpia e princit, dhe ku është çadra, banesa e njerëzve të këqij?".</para>
  <para style="p"><verse number="29" style="v"/>Nuk i keni pyetur ata që udhëtojnë dhe nuk i njihni shenjat e tyre?</para>
  <para style="p"><verse number="30" style="v"/>Njerëzit e këqij në fakt shpëtojnë ditën e shkatërrimit dhe çohen në shpëtim ditën e zemërimit.</para>
  <para style="p"><verse number="31" style="v"/>Kush e qorton për sjelljen e tij dhe kush i jep shpagim për atë që ka bërë?</para>
  <para style="p"><verse number="32" style="v"/>Atë e çojnë në varr dhe i bëjnë roje varrit të tij.</para>
  <para style="p"><verse number="33" style="v"/>Plisat e luginës do të jenë të ëmbël për të; tërë njerëzia do ta ndjekë, ndërsa një mori pa fund i shkon para.</para>
  <para style="p"><verse number="34" style="v"/>Si mund të më ngushëlloni pra, me fjalë të kota, kur nga fjalët tuaja nuk mbetet veçse gënjeshtra?".</para>
  <chapter number="22" style="c"/>
  <para style="p"><verse number="1" style="v"/>Atëherë Elifazi nga Temani u përgjigj dhe tha:</para>
  <para style="p"><verse number="2" style="v"/>"A mundet vallë njeriu t'i sigurojë ndonjë përfitim Perëndisë? Me siguri i urti i sjell të mirë vetvetes.</para>
  <para style="p"><verse number="3" style="v"/>Çfarë kënaqësie ka prej saj i Plotfuqishmi, në rast se ti je i drejtë, ose çfarë përfitimi ka në qoftë se ti ke një sjellje të ndershme?</para>
  <para style="p"><verse number="4" style="v"/>Mos vallë nga frika që ka prej teje ai ndëshkon dhe hyn në gjyq me ty?</para>
  <para style="p"><verse number="5" style="v"/>Apo ka gjasë më shumë se kjo ka si shkak ligësinë tënde të madhe dhe fajet e tua të shumta?</para>
  <para style="p"><verse number="6" style="v"/>Pa arsye në fakt ti merrje pengje nga vëllezërit e tu dhe i zhvishje të zhveshurit nga rrobat e tyre.</para>
  <para style="p"><verse number="7" style="v"/>Nuk i jepje ujë të lodhurit dhe i refuzoje bukën të uriturit.</para>
  <para style="p"><verse number="8" style="v"/>Toka i përkiste njeriut të fuqishëm dhe banonte në të njeriu i nderuar.</para>
  <para style="p"><verse number="9" style="v"/>E ktheje gruan e ve me duar bosh, dhe krahët e jetimëve ishin të këputur.</para>
  <para style="p"><verse number="10" style="v"/>Ja pse je rrethuar kudo nga leqe dhe drithma të papritura të turbullojnë,</para>
  <para style="p"><verse number="11" style="v"/>ose një errësirë nuk të lejon të shikosh dhe një vërshim uji të përmbyt.</para>
  <para style="p"><verse number="12" style="v"/>A nuk është Perëndia lart në qiejt? Shiko yjet e larta, sa lart ndodhen!</para>
  <para style="p"><verse number="13" style="v"/>Dhe ti thua: "Çfarë di Perëndia? A mund të gjykojë nëpërmjet territ të dendur?</para>
  <para style="p"><verse number="14" style="v"/>Re të dendura e mbulojnë dhe kështu nuk mund të shikojë, dhe shëtit mbi kupën e qiejve".</para>
  <para style="p"><verse number="15" style="v"/>A dëshiron ti të ndjekësh rrugën e lashtë të përshkruar prej kohe nga njerëzit e këqij,</para>
  <para style="p"><verse number="16" style="v"/>që e çuan larg para kohe, dhe themelin e të cilëve e mori një lum që vërshonte?</para>
  <para style="p"><verse number="17" style="v"/>Ata i thoshin Perëndisë: "Largohu nga ne! Çfarë mund të na bëjë i Plotfuqishmi?".</para>
  <para style="p"><verse number="18" style="v"/>Megjithatë Perëndia ua kishte mbushur shtëpitë me të mira. Por unë u rri larg këshillave të të pabesëve.</para>
  <para style="p"><verse number="19" style="v"/>Të drejtët e shohin këtë dhe gëzohen, dhe i pafajshmi tallet me ta;</para>
  <para style="p"><verse number="20" style="v"/>po, me siguri, armiqtë tanë po shkatërrohen, dhe zjarri po përpin atë që mbetet.</para>
  <para style="p"><verse number="21" style="v"/>Pajtohu, pra, me Perëndinë dhe do të kesh siguri; kështu do të kesh mirëqenie.</para>
  <para style="p"><verse number="22" style="v"/>Prano udhëzime nga goja e tij dhe shtjeri fjalët e tij në zemrën tënde.</para>
  <para style="p"><verse number="23" style="v"/>Në rast se kthehesh tek i Plotfuqishmi, do të rimëkëmbesh; në qoftë se largon paudhësinë nga çadrat e tua</para>
  <para style="p"><verse number="24" style="v"/>dhe u hedh arin në pluhur dhe arin e Ofirit ndër gurët e përroit,</para>
  <para style="p"><verse number="25" style="v"/>atëherë i Plotfuqishmi do të jetë ari yt, thesari yt prej argjendi.</para>
  <para style="p"><verse number="26" style="v"/>Sepse atëherë do të gjesh kënaqësinë tënde tek i Plotfuqishmi dhe do të ngresh fytyrën në drejtim të Perëndisë.</para>
  <para style="p"><verse number="27" style="v"/>Do t'i lutesh dhe ai do të të plotësojë dëshirën dhe ti do të realizosh kushtet që ke lidhur.</para>
  <para style="p"><verse number="28" style="v"/>Do të vendosësh një gjë dhe ajo do të dalë mbarë, dhe mbi udhën tënde do të shkëlqejë drita.</para>
  <para style="p"><verse number="29" style="v"/>Kur do të poshtërojnë, ti do të thuash: "Ngritja do të vijë". Ai do të përkrahë të përulurin</para>
  <para style="p"><verse number="30" style="v"/>dhe do të çlirojë edhe atë që nuk është i pafajshëm; po, ai do të çlirohet nga shkaku i pastërtisë së duarve të tua".</para>
  <chapter number="23" style="c"/>
  <para style="p"><verse number="1" style="v"/>Atëherë Jobi u përgjigj dhe tha:</para>
  <para style="p"><verse number="2" style="v"/>"Edhe sot vajtimi im është i dhimbshëm; dora ime është e dobët për shkak të rënkimit tim.</para>
  <para style="p"><verse number="3" style="v"/>Ah, sikur të dija ku ta gjeja, që të mund të arrija deri në fronin e tij!</para>
  <para style="p"><verse number="4" style="v"/>Do ta parashtroja çështjen time para tij, do ta mbushja gojën time me argumente.</para>
  <para style="p"><verse number="5" style="v"/>Do të dija fjalët me të cilat do të më përgjigjej, dhe do të kuptoja atë që kishte për të më thënë.</para>
  <para style="p"><verse number="6" style="v"/>A do të më kundërshtonte me forcë të madhe? Jo, përkundrazi do të më kushtonte vëmendje.</para>
  <para style="p"><verse number="7" style="v"/>Atje njeriu i drejtë do të mund të diskutonte me të, kështu gjyqtari im do të më shpallte të pafajshëm përjetë.</para>
  <para style="p"><verse number="8" style="v"/>Ja, po shkoj në lindje, por aty nuk është; në perëndim, por nuk e shoh;</para>
  <para style="p"><verse number="9" style="v"/>vepron në veri, por nuk e shoh; kthehet nga jugu, por nuk arrij ta shikoj.</para>
  <para style="p"><verse number="10" style="v"/>Por ai e njeh rrugën që unë kam marrë; sikur të më provonte, do të dilja si ari.</para>
  <para style="p"><verse number="11" style="v"/>Këmba ime ka ndjekur me përpikmëri gjurmët e tij, i jam përmbajtur rrugës së tij pa devijuar;</para>
  <para style="p"><verse number="12" style="v"/>nuk jam larguar nga urdhërimet e buzëve të tij, përfitova shumë nga fjalët që kanë dalë prej gojës së tij më tepër se nga racioni tim i ushqimit.</para>
  <para style="p"><verse number="13" style="v"/>Por atij nuk i gjendet shoku, kush, pra, mund ta ndryshojë? Atë që do, ai e bën,</para>
  <para style="p"><verse number="14" style="v"/>kështu ai do të realizojë plotësisht atë që ka dekretuar kundër meje, dhe plane të tilla ka mjaft të tjera.</para>
  <para style="p"><verse number="15" style="v"/>Prandaj në prani të tij e ndiej veten të tmerruar; kur e mendoj këtë, ia kam frikën atij.</para>
  <para style="p"><verse number="16" style="v"/>Perëndia ma ligështon zemrën, i Plotfuqishmi më tmerron.</para>
  <para style="p"><verse number="17" style="v"/>Sepse nuk u asgjësova përpara territ; dhe ai nuk e fshehu terrin e dendur nga fytyra ime".</para>
  <chapter number="24" style="c"/>
  <para style="p"><verse number="1" style="v"/>"Pse vallë i Plotfuqishmi nuk i rezervon vetes kohëra dhe ata që e njohin nuk shohin ditët e tij?</para>
  <para style="p"><verse number="2" style="v"/>Disa zhvendosin kufijtë, marrin me forcë kopetë dhe i çojnë në kullotë;</para>
  <para style="p"><verse number="3" style="v"/>u marrin gomarin jetimëve dhe marrin peng kaun e gruas së ve;</para>
  <para style="p"><verse number="4" style="v"/>i shtyjnë jashtë rruge nevojtarët, kështu tërë të varfrit e vendit janë të detyruar të fshihen.</para>
  <para style="p"><verse number="5" style="v"/>Ja ku janë, si gomarë të egër në shkretëtirë dalin në punën e tyre herët në mëngjes për të kërkuar ushqim; shkretëtira jep ushqim për ta dhe për bijtë e tyre.</para>
  <para style="p"><verse number="6" style="v"/>Mbledhin forazhin e tyre në fushat dhe mbledhin vilet e pavjela në vreshtin e të pabesit.</para>
  <para style="p"><verse number="7" style="v"/>E kalojnë natën lakuriq, pa rroba, dhe nuk kanë me se të mbulohen nga të ftohtit.</para>
  <para style="p"><verse number="8" style="v"/>Të lagur nga rrebeshet që vijnë nga malet, për mungesë strehe shtrëngohen pas shkëmbinjve.</para>
  <para style="p"><verse number="9" style="v"/>Të tjerë e rrëmbejnë nga gjiri jetimin dhe marrin pengje nga të varfrit.</para>
  <para style="p"><verse number="10" style="v"/>E detyrojnë të varfrin të shkojë pa rroba dhe u marrin duajt të uriturve.</para>
  <para style="p"><verse number="11" style="v"/>Bëjnë vaj midis mureve të të pabesëve, e shtrydhin rrushin në trokull, por kanë etje.</para>
  <para style="p"><verse number="12" style="v"/>Vajtimi i atyre që po vdesin ngrihet nga qyteti, shpirti i të plagosurve kërkon ndihmë, por Perëndia nuk i vë mend të keqes që u ka bërë.</para>
  <para style="p"><verse number="13" style="v"/>Të tjerë janë armiq të dritës, nuk njohin rrugët e saj dhe nuk qëndrojnë në shtigjet e saj.</para>
  <para style="p"><verse number="14" style="v"/>Vrasësi ngrihet në të gdhirë, për të vrarë të varfrin dhe nevojtarin; natën përkundrazi sillet si vjedhësi.</para>
  <para style="p"><verse number="15" style="v"/>Syri i shkelësit të kurorës bashkëshortore pret muzgun duke menduar: "Askush nuk do të më shohë", dhe vë një vel mbi fytyrën e tij.</para>
  <para style="p"><verse number="16" style="v"/>Natën depërtojnë nëpër shtëpitë; ditën rrinë mbyllur; nuk e njohin dritën.</para>
  <para style="p"><verse number="17" style="v"/>Mëngjesi është për ta si hija e vdekjes, sepse ata i njohin mirë tmerret e hijes së vdekjes.</para>
  <para style="p"><verse number="18" style="v"/>Kalojnë shpejt mbi sipërfaqen e ujërave, pjesa e tyre është e mallkuar mbi tokë, dhe askush nuk do të hynte më në vreshtat e tyre.</para>
  <para style="p"><verse number="19" style="v"/>Ashtu si thatësia dhe vapa tretin ujërat e dëborës, kështu bën edhe Sheoli me atë që ka mëkatuar.</para>
  <para style="p"><verse number="20" style="v"/>Gjiri i nënës e harron, krimbat e hanë duke e shijuar; atë nuk do ta kujtojnë më; i keqi do të pritet si një dru.</para>
  <para style="p"><verse number="21" style="v"/>Ai gëlltiste gruan shterpë që nuk ka fëmijë dhe nuk i bënte asnjë të mirë gruas së ve!</para>
  <para style="p"><verse number="22" style="v"/>Por Perëndia me forcën e tij tërheq tutje të fuqishmit dhe, në qoftë se shfaqen përsëri, asnjeri nuk mund të jetë i sigurt për jetën e tij.</para>
  <para style="p"><verse number="23" style="v"/>U jep siguri dhe ata i besojnë asaj; megjithatë sytë e tij kundrojnë rrugët e tyre.</para>
  <para style="p"><verse number="24" style="v"/>Ngrihen për pak kohë, por pastaj nuk janë më; rrëzohen dhe çohen tutje si gjithë të tjerët; priten si kokat e kallinjve të grurit.</para>
  <para style="p"><verse number="25" style="v"/>Në qoftë se nuk është kështu, kush mund të më përgënjeshtrojë dhe të shfuqizojë vlerën e fjalëve të mia?".</para>
  <chapter number="25" style="c"/>
  <para style="p"><verse number="1" style="v"/>Atëherë Bildadi nga Shuahu u përgjigj dhe tha:</para>
  <para style="p"><verse number="2" style="v"/>"Atij i përkasin sundimi dhe terrori: ai sjell paqen në vendet e tij shumë të larta.</para>
  <para style="p"><verse number="3" style="v"/>A mund të llogariten vallë ushtritë e tij? Dhe mbi kë nuk del drita e tij?</para>
  <para style="p"><verse number="4" style="v"/>Si mund të jetë, pra, njeriu i drejtë përpara Perëndisë, ose si mund të jetë i pastër një i lindur nga një grua?</para>
  <para style="p"><verse number="5" style="v"/>Dhe në se edhe hëna nuk shkëlqen dhe yjet nuk janë të pastër në sytë e tij,</para>
  <para style="p"><verse number="6" style="v"/>aq më pak njeriu, që është një vemje, biri i njeriut që është një krimb!".</para>
  <chapter number="26" style="c"/>
  <para style="p"><verse number="1" style="v"/>Atëherë Jobi u përgjigj dhe tha: "Si e ke ndihmuar të dobëtin,</para>
  <para style="p"><verse number="2" style="v"/>ose si e ke ndihmuar krahun pa forcë?</para>
  <para style="p"><verse number="3" style="v"/>Si e ke këshilluar atë që nuk ka dituri, dhe çfarë njohurish të mëdha i ke komunikuar?</para>
  <para style="p"><verse number="4" style="v"/>Kujt ia ke drejtuar fjalët e tua, dhe e kujt është fryma që ka dalë prej teje?</para>
  <para style="p"><verse number="5" style="v"/>Të vdekurit dridhen nën ujërat, dhe kështu bëjnë edhe banorët e tyre.</para>
  <para style="p"><verse number="6" style="v"/>Para atij Sheoli është i zbuluar, Abadoni është pa vel.</para>
  <para style="p"><verse number="7" style="v"/>Ai shtrin veriun në zbrazëti dhe e mban tokën pezull mbi hiçin.</para>
  <para style="p"><verse number="8" style="v"/>I mbyll ujërat në retë e tij, por ato nuk çahen nën peshën e tyre.</para>
  <para style="p"><verse number="9" style="v"/>E mbulon pamjen e fronit të tij, duke shtrirë mbi të retë e tij.</para>
  <para style="p"><verse number="10" style="v"/>Ka shënuar një kufi të veçantë mbi sipërfaqen e ujërave, në kufirin e dritës me terrin.</para>
  <para style="p"><verse number="11" style="v"/>Kolonat e qiellit dridhen dhe habiten nga kërcënimi i tij.</para>
  <para style="p"><verse number="12" style="v"/>Me forcën e tij qetëson detin, me zgjuarsinë tij ka rrëzuar Rahabin.</para>
  <para style="p"><verse number="13" style="v"/>Me Frymën e tij ka zbukuruar qiejt, dora e tij ka shpuar tejpërtej gjarprin dredharak.</para>
  <para style="p"><verse number="14" style="v"/>Ja, këto janë vetëm thekët e veprave të tij. Ç'murmurimë të lehtë të tij arrijmë të dëgjojmë! Por vallë kush do të arrijë të kuptojë gjëmimin e fuqisë së tij?</para>
  <chapter number="27" style="c"/>
  <para style="p"><verse number="1" style="v"/>Jobi e mori fjalën përsëri dhe tha:</para>
  <para style="p"><verse number="2" style="v"/>"Ashtu si rron Perëndia që më ka hequr të drejtën time dhe i Plotfuqishmi që më ka hidhëruar shpirtin,</para>
  <para style="p"><verse number="3" style="v"/>derisa të ketë një frymë jete tek unë dhe të jetë fryma e Perëndisë në flegrat e hundës sime,</para>
  <para style="p"><verse number="4" style="v"/>buzët e mia nuk do të thonë asnjë ligësi, as gjuha ime nuk ka për të shqiptuar asnjë gjë të rreme.</para>
  <para style="p"><verse number="5" style="v"/>Nuk do të pranoj që ju keni të drejtë; deri në regëtimat e fundit nuk do të heq dorë nga ndershmëria ime.</para>
  <para style="p"><verse number="6" style="v"/>Do të qëndroj i patundur në drejtësinë time, pa bërë lëshime; zemra nuk më qorton asnjë nga ditët e mia.</para>
  <para style="p"><verse number="7" style="v"/>Armiku im qoftë si njeriu i keq, dhe ai që ngrihet kundër meje ashtu si njeriu i padrejtë.</para>
  <para style="p"><verse number="8" style="v"/>Çfarë shprese mund të ketë në fakt i pabesi, edhe sikur të arrijë të sigurojë fitime, kur Perëndia i heq jetën?</para>
  <para style="p"><verse number="9" style="v"/>A do ta dëgjojë Perëndia britmën e tij, kur mbi të do të bjerë fatkeqësia?</para>
  <para style="p"><verse number="10" style="v"/>A do t'i vërë kënaqësitë e tij vallë tek i Plotfuqishmi dhe do të kërkojë ndihmën e Perëndisë në çdo kohë?</para>
  <para style="p"><verse number="11" style="v"/>Do t'ju jap mësime mbi fuqinë e Perëndisë, nuk do t'ju fsheh qëllimet e të Plotfuqishmit.</para>
  <para style="p"><verse number="12" style="v"/>Por ju të gjithë i keni vënë re këto gjëra, pse, pra, silleni në mënyrë kaq të kotë?</para>
  <para style="p"><verse number="13" style="v"/>Ky është fati që Perëndia i rezervon njeriut të keq, trashëgimia që njerëzit që përdorin dhunën marrin nga i Plotfuqishmi.</para>
  <para style="p"><verse number="14" style="v"/>Në rast se ka një numër të madh bijsh, këta i destinohen shpatës, dhe trashëgimtarët e tij nuk do të kenë bukë për t'u ngopur.</para>
  <para style="p"><verse number="15" style="v"/>Ata që do të mbijetojnë pas tij do të varrosen nga vdekja dhe të vejat e tyre nuk do të qajnë.</para>
  <para style="p"><verse number="16" style="v"/>Në rast se grumbullon argjend si pluhur dhe mbledh rroba si baltë,</para>
  <para style="p"><verse number="17" style="v"/>ai i grumbullon, por do t'i veshë i drejti, dhe argjendin do ta ndajë i pafajshmi.</para>
  <para style="p"><verse number="18" style="v"/>Ai ndërton shtëpinë e tij si një mole, si një kasolle që e ka bërë një rojtar.</para>
  <para style="p"><verse number="19" style="v"/>I pasuri bie në shtrat, por nuk do të bashkohet me njerëzit e tij; hap sytë dhe nuk është më.</para>
  <para style="p"><verse number="20" style="v"/>Tmerri e kap në befasi si ujërat; në mes të natës një furtunë e rrëmben tinëzisht.</para>
  <para style="p"><verse number="21" style="v"/>Era e lindjes e merr me vete dhe ai ikën, e fshin nga vendi i tij si një vorbull.</para>
  <para style="p"><verse number="22" style="v"/>Ajo sulet kundër tij pa mëshirë, ndërsa ai kërkon në mënyrë të dëshpëruar të shpëtojë nga ajo dorë,</para>
  <para style="p"><verse number="23" style="v"/>njerëzia duartroket në mënyrë tallëse për të dhe fërshëllen kundër tij nga vendi ku ndodhet".</para>
  <chapter number="28" style="c"/>
  <para style="p"><verse number="1" style="v"/>"Me siguri ka një minierë për argjendin dhe një vend ku bëhet rafinimi i arit.</para>
  <para style="p"><verse number="2" style="v"/>Hekuri nxirret nga toka dhe guri i shkrirë jep bakrin.</para>
  <para style="p"><verse number="3" style="v"/>Njeriu i jep fund territ dhe hulumton thellësitë më të mëdha në kërkim të gurëve të varrosur në terr dhe në hijen e vdekjes.</para>
  <para style="p"><verse number="4" style="v"/>Ai çel një pus larg vendbanimit, në vende të harruara nga këmbësorët; janë pezull dhe lëkunden larg njerëzve.</para>
  <para style="p"><verse number="5" style="v"/>Sa për tokën, prej asaj del buka, por nga poshtë është e trazuar nga zjarri.</para>
  <para style="p"><verse number="6" style="v"/>Gurët e saj janë banesa e safirëve dhe përmbajnë pluhur ari.</para>
  <para style="p"><verse number="7" style="v"/>Shpendi grabitqar nuk e njeh shtegun dhe as syri i skifterit nuk e ka parë kurrë.</para>
  <para style="p"><verse number="8" style="v"/>Bishat e egra nuk e kanë përshkruar dhe as luani nuk ka kaluar kurrë andej.</para>
  <para style="p"><verse number="9" style="v"/>Njeriu vë dorë mbi strallin dhe i rrëzon malet nga rrënjët.</para>
  <para style="p"><verse number="10" style="v"/>Hap galeri ndër shkëmbinj dhe syri i tij sheh gjithçka që është e çmuar.</para>
  <para style="p"><verse number="11" style="v"/>Zë rrjedhat ujore që të mos rrjedhin, dhe nxjerr në dritë gjërat e fshehura.</para>
  <para style="p"><verse number="12" style="v"/>Po ku mund ta gjesh diturinë, dhe ku është vendi i zgjuarsisë?</para>
  <para style="p"><verse number="13" style="v"/>Njeriu nuk ua di vlerën dhe ajo nuk gjendet mbi tokën e të gjallëve.</para>
  <para style="p"><verse number="14" style="v"/>Humnera thotë: "Nuk është tek unë"; deti thotë: "Nuk qëndron pranë meje".</para>
  <para style="p"><verse number="15" style="v"/>Nuk përftohet duke e shkëmbyer me ar të rafinuar as blihet duke peshuar argjend.</para>
  <para style="p"><verse number="16" style="v"/>Nuk shtihet në dorë me arin e Ofirit, me oniksin e çmuar ose me safirin.</para>
  <para style="p"><verse number="17" style="v"/>Ari dhe kristali nuk mund të barazohen me të dhe nuk këmbehet me enë ari të kulluar.</para>
  <para style="p"><verse number="18" style="v"/>Korali dhe kristali as që meritojnë të përmenden; vlera e diturisë është më e madhe se margaritarët.</para>
  <para style="p"><verse number="19" style="v"/>Topazi i Etiopisë nuk mund të barazohet dhe nuk mund të vlerësohet me ar të kulluar.</para>
  <para style="p"><verse number="20" style="v"/>Por atëherë nga rrjedh dituria dhe ku e ka selinë zgjuarsia?</para>
  <para style="p"><verse number="21" style="v"/>Ajo u fshihet syve të çdo të gjalli, është e mbuluar për zogjtë e qiellit.</para>
  <para style="p"><verse number="22" style="v"/>Abadoni dhe vdekja thonë: "Kemi dëgjuar të flitet për të me veshët tona".</para>
  <para style="p"><verse number="23" style="v"/>Vetëm Perëndia njeh rrugën e saj, vetëm ai e di ku ndodhet,</para>
  <para style="p"><verse number="24" style="v"/>sepse ai vë re skajet e tokës dhe sheh tërë ato që ndodhen nën qiejt.</para>
  <para style="p"><verse number="25" style="v"/>Kur caktoi peshën e erës dhe u caktoi ujërave një masë,</para>
  <para style="p"><verse number="26" style="v"/>kur bëri një ligj për shiun dhe një rrugë për vetëtimën e bubullimave,</para>
  <para style="p"><verse number="27" style="v"/>atëherë pa dhe e tregoi, e vendosi dhe madje e hetoi,</para>
  <para style="p"><verse number="28" style="v"/>dhe i tha njeriut: "Ja, të kesh frikë nga Zoti, kjo është dituri, dhe t'i largohesh së keqes është zgjuarsi"".</para>
  <chapter number="29" style="c"/>
  <para style="p"><verse number="1" style="v"/>Jobi e rifilloi ligjëratën e tij dhe tha:</para>
  <para style="p"><verse number="2" style="v"/>"Ah, sikur të isha si në muajt e së kaluarës, si në ditët kur Perëndia më mbronte,</para>
  <para style="p"><verse number="3" style="v"/>kur llamba e tij shkëlqente mbi kokën time dhe me dritën e saj ecja në mes të errësirës;</para>
  <para style="p"><verse number="4" style="v"/>siç isha në ditët e pjekurisë sime, kur mendja e fshehtë e Perëndisë kujdesej për çadrën time,</para>
  <para style="p"><verse number="5" style="v"/>kur i Plotfuqishmi ishte akoma me mua dhe bijtë e mi më rrinin përqark;</para>
  <para style="p"><verse number="6" style="v"/>kur laja këmbët e mia në gjalpë dhe shkëmbi derdhte për mua rrëke vaji.</para>
  <para style="p"><verse number="7" style="v"/>Kur dilja ne drejtim të portës së qytetit dhe ngrija fronin tim në shesh,</para>
  <para style="p"><verse number="8" style="v"/>të rinjtë, duke më parë, hiqeshin mënjanë, pleqtë ngriheshin dhe qëndronin më këmbë;</para>
  <para style="p"><verse number="9" style="v"/>princat ndërprisnin bisedat dhe vinin dorën mbi gojë;</para>
  <para style="p"><verse number="10" style="v"/>zëri i krerëve bëhej më i dobët dhe gjuha e tyre ngjitej te qiellza.</para>
  <para style="p"><verse number="11" style="v"/>veshi që më dëgjonte, më shpallte të lumtur, dhe syri që më shihte, dëshmonte për mua,</para>
  <para style="p"><verse number="12" style="v"/>sepse çliroja të varfrin që klithte për ndihmë, dhe jetimin që nuk kishte njeri që ta ndihmonte.</para>
  <para style="p"><verse number="13" style="v"/>Bekimi i atij që ishte duke vdekur zbriste mbi mua dhe unë e gëzoja zemrën e gruas së ve.</para>
  <para style="p"><verse number="14" style="v"/>Isha i veshur me drejtësi dhe ajo më mbulonte; drejtësia ime më shërbente si mantel dhe si çallmë.</para>
  <para style="p"><verse number="15" style="v"/>Isha sy për të verbrin dhe këmbë për çalamanin;</para>
  <para style="p"><verse number="16" style="v"/>isha një baba për të varfrit dhe hetoja rastin që nuk njihja.</para>
  <para style="p"><verse number="17" style="v"/>I thyeja nofullat njeriut të keq dhe rrëmbeja gjahun nga dhëmbët e tij.</para>
  <para style="p"><verse number="18" style="v"/>Dhe mendoja: "Kam për të vdekur në folenë time dhe do të shumëzoj ditët e mia si rëra;</para>
  <para style="p"><verse number="19" style="v"/>rrënjët e mia do të zgjaten në drejtim të ujërave, vesa do të qëndrojë tërë natën në degën time;</para>
  <para style="p"><verse number="20" style="v"/>lavdia ime do të jetë gjithnjë e re tek unë dhe harku im do të fitojë forcë të re në dorën time".</para>
  <para style="p"><verse number="21" style="v"/>Të pranishmit më dëgjonin duke pritur dhe heshtnin për të dëgjuar këshillën time.</para>
  <para style="p"><verse number="22" style="v"/>Mbas fjalës sime ata nuk përgjigjeshin, dhe fjalët e mia binin mbi ta si pika vese.</para>
  <para style="p"><verse number="23" style="v"/>Më prisnin ashtu si pritet shiu dhe hapnin gojën e tyre si për shiun e fundit.</para>
  <para style="p"><verse number="24" style="v"/>Unë u buzëqeshja kur kishin humbur besimin, dhe nuk mund ta pakësonin dritën e fytyrës sime.</para>
  <para style="p"><verse number="25" style="v"/>Kur shkoja tek ata, ulesha si kryetar dhe rrija si një mbret midis trupave të tij, si një që ngushëllon të dëshpëruarit.</para>
  <chapter number="30" style="c"/>
  <para style="p"><verse number="1" style="v"/>"Tani përkundrazi më të rinjtë se unë më përqeshin, ata që etërit e tyre nuk do të kishin pranuar t'i vija midis qenve të kopesë sime.</para>
  <para style="p"><verse number="2" style="v"/>Fundja, për çfarë do të më shërbente forca e duarve të tyre? Fuqia e tyre është shkatërruar.</para>
  <para style="p"><verse number="3" style="v"/>Të sfilitur nga skamja dhe nga uria, ikin natën në shkretëtirën e shkretuar dhe shterpë,</para>
  <para style="p"><verse number="4" style="v"/>duke shkulur bar të hidhur pranë gëmushave dhe rrënjë gjineshtre për ushqimin e tyre.</para>
  <para style="p"><verse number="5" style="v"/>Janë përzënë nga mjediset prej njerëzve që ulërijnë prapa tyre si të ishin vjedhës.</para>
  <para style="p"><verse number="6" style="v"/>Janë të detyruar të jetojnë në skërkat e luginave, në shpellat e tokës dhe midis shkëmbinjve;</para>
  <para style="p"><verse number="7" style="v"/>ulërijnë midis kaçubeve dhe shtrëngohen bashkë nën ferrishtat;</para>
  <para style="p"><verse number="8" style="v"/>njerëz budallenj, po, njerëz pa vlerë, të dëbuar nga vendi i tyre.</para>
  <para style="p"><verse number="9" style="v"/>Tani jam bërë kënga e tyre e talljes, po, jam bërë gazi i tyre.</para>
  <para style="p"><verse number="10" style="v"/>Kanë tmerr nga unë, rrinë larg meje dhe nuk ngurrojnë të më pështyjnë në fytyrë.</para>
  <para style="p"><verse number="11" style="v"/>Meqenëse Perëndia ka lëshuar disi litarin e çadrës sime dhe më ka poshtëruar, ata kanë thyer çdo fre para meje.</para>
  <para style="p"><verse number="12" style="v"/>Këta zuzarë çohen në të djathtën time, i shtyjnë larg këmbët e mia dhe përgatitin kundër meje rrugët që të më shkatërrojnë.</para>
  <para style="p"><verse number="13" style="v"/>Prishin rrugën time, keqësojnë fatkeqësinë time, megjithëse askush nuk i ndihmon.</para>
  <para style="p"><verse number="14" style="v"/>Afrohen si nëpërmjet një të çare të madhe, sulen kundër meje si një stuhi.</para>
  <para style="p"><verse number="15" style="v"/>Më sulmojnë tmerre; gjuajnë nderin tim si era, dhe begatia ime zhdavaritet si një re.</para>
  <para style="p"><verse number="16" style="v"/>Unë shkrihem përbrenda, dhe ditët e hidhërimit më kanë pushtuar.</para>
  <para style="p"><verse number="17" style="v"/>Natën ndiej sikur më shpojnë kockat, dhe dhembjet më brejnë pa pushim.</para>
  <para style="p"><verse number="18" style="v"/>Nga dhuna e madhe rrobat e mia deformohen, më shtrëngojnë përreth si jaka e mantelit tim.</para>
  <para style="p"><verse number="19" style="v"/>Ai më ka hedhur në baltë dhe jam bërë si pluhuri dhe hiri,</para>
  <para style="p"><verse number="20" style="v"/>Unë të bërtas ty, dhe ti nuk më përgjigjesh; të rri përpara, por ti rri duke më shikuar.</para>
  <para style="p"><verse number="21" style="v"/>Je bërë mizor me mua; më përndjek me fuqinë e dorës sate.</para>
  <para style="p"><verse number="22" style="v"/>Më ngre lart mbi erën, bën që të eci kaluar mbi të dhe më zhduk në stuhi.</para>
  <para style="p"><verse number="23" style="v"/>E di në të vërtetë që ti më çon në vdekje, në shtëpinë ku mblidhen gjithë të gjallët.</para>
  <para style="p"><verse number="24" style="v"/>me siguri nuk do ta shtrijë dorën e tij te varri, megjithëse në fatkeqësinë e tij bërtet për të kërkuar ndihmë.</para>
  <para style="p"><verse number="25" style="v"/>A nuk kam qarë vallë për atë që ishte në fatkeqësi, dhe a nuk jam hidhëruar për të varfrin?</para>
  <para style="p"><verse number="26" style="v"/>Kur prisja të mirën, erdhi e keqja; kur prisja dritën, erdhi errësira.</para>
  <para style="p"><verse number="27" style="v"/>Zorrët e mia ziejnë pa pushim, kanë ardhur për mua ditë vuajtjesh.</para>
  <para style="p"><verse number="28" style="v"/>Shkoj rreth e qark i nxirë, krejt, por jo nga dielli; ngrihem në kuvend dhe bërtas për të kërkuar ndihmë.</para>
  <para style="p"><verse number="29" style="v"/>Jam bërë vëlla me çakallin dhe shok me strucin.</para>
  <para style="p"><verse number="30" style="v"/>Lëkura ime që më mbulon është nxirë dhe kockat e mia digjen nga nxehtësia.</para>
  <para style="p"><verse number="31" style="v"/>Qestja ime shërben vetëm për vajtime dhe flauti im për tinguj vajtues.</para>
  <chapter number="31" style="c"/>
  <para style="p"><verse number="1" style="v"/>"Unë kisha bërë një besëlidhje me sytë e mi; si mund ta fiksoja, pra, shikimin mbi një virgjëreshë?</para>
  <para style="p"><verse number="2" style="v"/>Cili është fati që më ka caktuar Perëndia nga atje lart dhe trashëgimia e të Plotfuqishmit nga vendet e larta?</para>
  <para style="p"><verse number="3" style="v"/>A nuk është vallë fatkeqësia për njeriun e çoroditur dhe mjerimi për atë që kryen të keqen?</para>
  <para style="p"><verse number="4" style="v"/>Nuk i shikon ai tërë rrugët e mia dhe nuk i numëron të gjitha hapat që bëj?</para>
  <para style="p"><verse number="5" style="v"/>Në rast se kam vepruar me falsitet, ose në rast se këmba ime është shpejtuar të ndjekë mashtrimin,</para>
  <para style="p"><verse number="6" style="v"/>le të më peshojë me një peshore të saktë, dhe Perëndia do ta njohë ndershmërinë time.</para>
  <para style="p"><verse number="7" style="v"/>Në qoftë se hapat e mia kanë dalë nga rruga e drejtë, dhe në qoftë se zemra ime ka ndjekur sytë e mi, apo në se ndonjë njollë u është ngjitur duarve të mia,</para>
  <para style="p"><verse number="8" style="v"/>le të mbjell unë dhe një tjetër të hajë, dhe pasardhësit e mi u çrrënjosshin.</para>
  <para style="p"><verse number="9" style="v"/>Në rast se zemra ime është mashtruar nga një grua dhe kam përgjuar në portën e të afërmit tim,</para>
  <para style="p"><verse number="10" style="v"/>gruaja ime le të bluajë për një tjetër dhe të tjerë u përkulshin mbi të.</para>
  <para style="p"><verse number="11" style="v"/>Sepse kjo do të ishte një mbrapshti, një faj që duhet të dënohet nga gjyqtarët,</para>
  <para style="p"><verse number="12" style="v"/>një zjarr që konsumon deri në Abadon, dhe do të kishte shkatërruar deri në rrënjë gjithë të korrat e mia.</para>
  <para style="p"><verse number="13" style="v"/>Në rast se kam hedhur poshtë të drejtën e shërbëtorit tim dhe të shërbëtores sime, kur po grindeshin me mua,</para>
  <para style="p"><verse number="14" style="v"/>çfarë do të bëja kur Perëndia të ngrihej kundër meje, dhe si do t'i përgjigjesha kur të më kërkonte llogari?</para>
  <para style="p"><verse number="15" style="v"/>Ai që më ka bërë mua në barkun e nënës, a nuk e ka bërë edhe atë? A nuk ka qenë po ai Perëndi që na ka krijuar në bark?</para>
  <para style="p"><verse number="16" style="v"/>Në rast se u kam refuzuar të varfërve atë që dëshironin dhe bëra të veniten sytë e gruas së ve,</para>
  <para style="p"><verse number="17" style="v"/>në rast se e hëngra vetëm copën e bukës pa i dhënë një pjesë jetimit,</para>
  <para style="p"><verse number="18" style="v"/>(por që në rininë time unë e rrita si një baba, dhe që në bark të nënës sime e kam ndihmuar gruan e ve)</para>
  <para style="p"><verse number="19" style="v"/>në rast se kam parë dikë të vdesë për mungesë rrobash ose një të varfër që nuk kishte me se të mbulohej,</para>
  <para style="p"><verse number="20" style="v"/>në rast se ijët e tij nuk më kanë bekuar, dhe nuk është ngrohur me leshin e qengjave të mi,</para>
  <para style="p"><verse number="21" style="v"/>në qoftë se kam ngritur dorën kundër jetimit, sepse e dija që do të ndihmohesha tek porta,</para>
  <para style="p"><verse number="22" style="v"/>supi im u ndaftë nga shpatulla, krahu im u theftë në bërryl!</para>
  <para style="p"><verse number="23" style="v"/>Sepse fatkeqësia që vjen nga Perëndia më kall drithma, dhe për shkak të madhështisë së tij nuk mund të bëj asgjë.</para>
  <para style="p"><verse number="24" style="v"/>Në qoftë se kam pasur besim tek ari, dhe arit të kulluar i kam thënë: "Ti je shpresa ime",</para>
  <para style="p"><verse number="25" style="v"/>në rast se jam gëzuar sepse pasuritë e mia ishin të mëdha, dhe sepse dora ime ka grumbulluar shumë pasuri,</para>
  <para style="p"><verse number="26" style="v"/>në qoftë se kam shikuar diellin kur shkëlqen ose hënën që shkonte përpara duke ndritur, dhe zemra ime u mashtrua tinëz dhe goja ime puthi dorën time;</para>
  <para style="p"><verse number="27" style="v"/>edhe ky do të ishte një faj që duhet të dënohet nga gjyqtarët, sepse do të kisha mohuar Perëndinë që rri aty lart.</para>
  <para style="p"><verse number="28" style="v"/>Në rast se jam gëzuar për fatkeqësinë e armikut tim dhe u ngrita, sepse e kishte goditur fatkeqësia</para>
  <para style="p"><verse number="29" style="v"/>(por unë nuk e lejova gojën time të mëkatonte, duke i uruar të vdesë me një mallkim);</para>
  <para style="p"><verse number="30" style="v"/>në qoftë se njerëzit e çadrës sime nuk kanë thënë: "Kush mund të gjejë një që nuk është ngopur me mishin e tij?".</para>
  <para style="p"><verse number="31" style="v"/>(përveç kësaj asnjë i huaj nuk e kalonte natën jashtë, sepse i hapja portat e mia udhëtarit);</para>
  <para style="p"><verse number="32" style="v"/>në rast se i kam mbuluar mëkatet e mia si Adami, duke e fshehur fajin tim në gji,</para>
  <para style="p"><verse number="33" style="v"/>sepse kisha frikë nga turma e madhe dhe përbuzja e familjeve më tmerronte, kështu që rrija i heshtur pa dalë nga shtëpia.</para>
  <para style="p"><verse number="34" style="v"/>Ah, sikur të kisha një që të më dëgjonte! Ja firma ime! I Plotfuqishmi të më përgjigjet! Kundërshtari im të shkruajë një dokument,</para>
  <para style="p"><verse number="35" style="v"/>dhe unë do ta mbaja me siguri mbi shpatullat e mia, dhe do ta mbaja si një diademë</para>
  <para style="p"><verse number="36" style="v"/>do t'i jepja llogari për të gjitha hapat e mia, duke iu paraqitur si një princ.</para>
  <para style="p"><verse number="37" style="v"/>Në qoftë se toka ime bërtet kundër meje dhe brazdat e saj qajnë bashkë me të,</para>
  <para style="p"><verse number="38" style="v"/>në rast se kam ngrënë frytin e saj pa paguar, në rast se u kam nxjerrë frymën e fundit zotërve të saj,</para>
  <para style="p"><verse number="39" style="v"/>në vend të grurit u rritshin ferra dhe barëra të këqija në vend të elbit".</para>
  <para style="p"><verse number="40" style="v"/>Këtu mbarojnë fjalët e Jobit.</para>
  <chapter number="32" style="c"/>
  <para style="p"><verse number="1" style="v"/>Atëherë këta tre njerëz nuk iu përgjigjën më Jobit, sepse ai e ndjente veten të drejtë.</para>
  <para style="p"><verse number="2" style="v"/>Por zemërimi i Elihut, birit të Barakelit, Buzitit, nga fisi i Ramit, u ndez kundër Jobit; zemërimi i tij u ndez, sepse ai e quante veten e tij të drejtë më tepër se Perëndia.</para>
  <para style="p"><verse number="3" style="v"/>Zemërimi i tij u ndez edhe kundër tre miqve të tij, sepse nuk kishin gjetur përgjigjen e drejtë, megjithëse e dënonin Jobin.</para>
  <para style="p"><verse number="4" style="v"/>Elihu kishte pritur për t'i folur Jobit, sepse ata ishin më të moshuar se ai.</para>
  <para style="p"><verse number="5" style="v"/>Por kur Elihu u bind që në gojën e këtyre tre njerëzve nuk kishte më përgjigje, ai u zemërua.</para>
  <para style="p"><verse number="6" style="v"/>Kështu Elihu, bir i Barakelit, Buzitit, mori fjalën dhe tha: "Unë jam akoma i ri me moshë dhe ju jeni pleq; prandaj ngurrova dhe pata frikë t'ju parashtroj mendimin tim.</para>
  <para style="p"><verse number="7" style="v"/>Thoja: "Do të flasë mosha dhe numri i madh i viteve do t'u mësojë diturinë".</para>
  <para style="p"><verse number="8" style="v"/>Por te njeriu ka një frymë, dhe është fryma i të Plotfuqishmit që i jep zgjuarsinë.</para>
  <para style="p"><verse number="9" style="v"/>Nuk janë detyrimisht të mëdhenjtë që kanë diturinë ose pleqtë që kuptojnë drejtësinë.</para>
  <para style="p"><verse number="10" style="v"/>Prandaj them: Dëgjomëni, do të shtroj edhe unë mendimin tim.</para>
  <para style="p"><verse number="11" style="v"/>Ja, prita fjalimet tuaja, dëgjova argumentet tuaja, ndërsa kërkonit të thoshit diçka.</para>
  <para style="p"><verse number="12" style="v"/>Ju kam ndjekur me vëmendje, dhe ja, asnjëri prej jush nuk e bindi Jobin ose nuk iu përgjigj fjalëve të tij.</para>
  <para style="p"><verse number="13" style="v"/>Mos thoni, pra: "Kemi gjetur diturinë; vetëm Perëndia mund ta mundë plotësisht, por jo njeriu!".</para>
  <para style="p"><verse number="14" style="v"/>Ai nuk i ka drejtuar fjalimet e tij kundër meje, prandaj nuk do t'i përgjigjem me fjalët tuaja.</para>
  <para style="p"><verse number="15" style="v"/>Janë hutuar, nuk përgjigjen më, nuk gjejnë fjalë.</para>
  <para style="p"><verse number="16" style="v"/>Duhet të pres akoma, sepse nuk flasin më, rrinë aty pa dhënë asnjë përgjigje.</para>
  <para style="p"><verse number="17" style="v"/>Do të paraqes edhe unë pjesën time, do të shtroj edhe unë mendimin tim.</para>
  <para style="p"><verse number="18" style="v"/>Sepse kam plot fjalë dhe fryma përbrenda më detyron.</para>
  <para style="p"><verse number="19" style="v"/>Ja, gjiri im është si vera që nuk ka një shfrim, si shakujt e rinj, gati për të plasur.</para>
  <para style="p"><verse number="20" style="v"/>Do të flas, pra, për të pasur një lehtësim të vogël, do të hap buzët dhe do të përgjigjem.</para>
  <para style="p"><verse number="21" style="v"/>Tani më lejoni të flas pa treguar anësi me asnjë dhe pa i bërë lajka kurrkujt;</para>
  <para style="p"><verse number="22" style="v"/>sepse unë nuk di të bëj lajka, përndryshe Krijuesi im do të më hiqte shpejt nga mesi".</para>
  <chapter number="33" style="c"/>
  <para style="p"><verse number="1" style="v"/>"Tani pra, Job, dëgjo atë që kam për të thënë dhe vëru veshin gjithë fjalëve të mia!</para>
  <para style="p"><verse number="2" style="v"/>Ja, unë po hap gojën dhe gjuha ime flet në gojën time.</para>
  <para style="p"><verse number="3" style="v"/>Fjalët e mia burojnë nga një zemër e drejtë, buzët e mia do të thonë njohuri të pastra.</para>
  <para style="p"><verse number="4" style="v"/>Fryma e Perëndisë më ka krijuar dhe fryma e të Plotfuqishmit më jep jetë.</para>
  <para style="p"><verse number="5" style="v"/>Në rast se mundesh, m'u përgjigj; përgatitu gjithashtu të mbrosh pozitat e tua.</para>
  <para style="p"><verse number="6" style="v"/>Ja, unë jam i barabartë me ty përpara Perëndisë; edhe unë jam formuar nga argjila.</para>
  <para style="p"><verse number="7" style="v"/>Ja, asnjë frikë nga unë nuk duhet të të lemerisë, dhe dora ime nuk do të rëndojë mbi ty.</para>
  <para style="p"><verse number="8" style="v"/>Por ti u ke thënë veshëve të mi dhe dëgjova tingullin e fjalëve të tua, që thoshin:</para>
  <para style="p"><verse number="9" style="v"/>"Unë jam i pastër, pa mëkat; jam i pafajshëm, nuk ka asnjë faj tek unë.</para>
  <para style="p"><verse number="10" style="v"/>Por Perëndia gjen kundër meje shkaqe armiqësie dhe më konsideron armikun e tij;</para>
  <para style="p"><verse number="11" style="v"/>i fut këmbët e mia në pranga dhe këqyr gjithë hapat e mia".</para>
  <para style="p"><verse number="12" style="v"/>Mirë, pra, unë të them se këtu nuk ke të drejtë, sepse Perëndia është më i madh se njeriu.</para>
  <para style="p"><verse number="13" style="v"/>Pse hahesh me të, kur ai nuk jep llogari për asnjë nga veprimet e tij?</para>
  <para style="p"><verse number="14" style="v"/>Në fakt Perëndia flet në një mënyrë apo në një tjetër por njeriu nuk e vë re:</para>
  <para style="p"><verse number="15" style="v"/>në një ëndërr, në një vegim të natës, kur një gjumë i rëndë i zë njerëzit, kur dremitin në shtretërit e tyre.</para>
  <para style="p"><verse number="16" style="v"/>Atëherë ai hap veshët e njerëzve dhe vulos paralajmërimet që u bën,</para>
  <para style="p"><verse number="17" style="v"/>për ta larguar njeriun nga veprimet e tij dhe për ta mbajtur larg nga kryelartësia,</para>
  <para style="p"><verse number="18" style="v"/>për të shpëtuar shpirtin e tij nga gropa dhe për të penguar që jeta e tij të mbarojë nga shpata.</para>
  <para style="p"><verse number="19" style="v"/>Njeriu paralajmërohet gjithashtu me dhembjen në shtratin e vet dhe me torturën e pandërprerë të kockave të tij,</para>
  <para style="p"><verse number="20" style="v"/>aq sa i neveritet buka dhe madje edhe ushqimet më të shijshme.</para>
  <para style="p"><verse number="21" style="v"/>Mishi konsumohet sa mbyll e hap sytë, ndërsa kockat e tij, që më parë nuk dukeshin, tani dalin jashtë;</para>
  <para style="p"><verse number="22" style="v"/>kështu shpirti i tij i afrohet gropës dhe jeta e tij atyre që sjellin vdekjen.</para>
  <para style="p"><verse number="23" style="v"/>Por në rast se pranë tij ka një engjëll, një interpretues, një i vetëm ndër një mijë, që t'i tregojë njeriut detyrën e tij.</para>
  <para style="p"><verse number="24" style="v"/>Perëndisë i vjen keq për të dhe thotë: "Kurseje që të mos zbresë në gropë; gjeta shpengimin për të".</para>
  <para style="p"><verse number="25" style="v"/>Atëherë mishi i tij do të bëhet më i freskët se kur ishte fëmijë dhe ai do të kthehet në ditët e rinisë së tij.</para>
  <para style="p"><verse number="26" style="v"/>Do t'i lutet fort Perëndisë, do të gjejë hir pranë tij dhe do të mund të sodisë fytyrën e tij me gëzim, sepse Perëndia do ta ketë rivendosur njeriun në drejtësinë e tij.</para>
  <para style="p"><verse number="27" style="v"/>Duke iu drejtuar njerëzve, do të thotë: "Kam mëkatuar dhe kam shkelur drejtësinë, dhe nuk u ndëshkova siç e meritoja.</para>
  <para style="p"><verse number="28" style="v"/>Perëndia i ka shpenguar shpirtin tim, që të mos zbriste në gropë dhe jeta ime mund të shohë dritën".</para>
  <para style="p"><verse number="29" style="v"/>Ja, Perëndia e bën këtë dy herë, tri herë me njeriun,</para>
  <para style="p"><verse number="30" style="v"/>për të shpëtuar shpirtin e tij nga gropa dhe për ta ndriçuar me dritën e jetës.</para>
  <para style="p"><verse number="31" style="v"/>Ki kujdes, Jobi, dëgjomë; rri në heshtje, dhe unë do të flas.</para>
  <para style="p"><verse number="32" style="v"/>Në qoftë se ke diçka për të thënë, përgjigjmu, fol, sepse do të dëshiroja të të jepja të drejtë.</para>
  <para style="p"><verse number="33" style="v"/>Përndryshe dëgjomë; hesht dhe unë do të të mësoj diturinë".</para>
  <chapter number="34" style="c"/>
  <para style="p"><verse number="1" style="v"/>Elihu nisi përsëri të flasë dhe tha:</para>
  <para style="p"><verse number="2" style="v"/>"Dëgjoni, o njerëz të urtë, fjalët e mia, dhe ju, njerëz të ditur, ma vini veshin!</para>
  <para style="p"><verse number="3" style="v"/>Sepse veshi i shqyrton fjalët, ashtu si qiellza i shijon ushqimet.</para>
  <para style="p"><verse number="4" style="v"/>Le të zgjedhim ne vetë atë që është e drejtë të pranojmë midis nesh atë që është e mirë.</para>
  <para style="p"><verse number="5" style="v"/>Sepse Jobi ka thënë: "Jam i drejtë, por Perëndia më ka hequr drejtësinë time.</para>
  <para style="p"><verse number="6" style="v"/>A duhet të gënjej kundër drejtësisë sime? Plaga ime është e pashërueshme, megjithëse jam pa mëkat".</para>
  <para style="p"><verse number="7" style="v"/>Kush është si Jobi, që e pi përqeshjen si ujin,</para>
  <para style="p"><verse number="8" style="v"/>që ecën bashkë me keqbërësit dhe shkon bashkë me njerëzit e këqij?</para>
  <para style="p"><verse number="9" style="v"/>Sepse ka thënë: "Nuk i vlen fare njeriut të vendosë kënaqësinë e tij te Perëndia".</para>
  <para style="p"><verse number="10" style="v"/>Më dëgjoni, pra, o njerëz me mend! Qoftë larg Perëndisë paudhësia dhe ligësia qoftë larg të Plotfuqishmit!</para>
  <para style="p"><verse number="11" style="v"/>Sepse ai ia kthen njeriut sipas veprave të tij dhe secilin e bën të gjejë shpërblimin për sjelljen e tij.</para>
  <para style="p"><verse number="12" style="v"/>Sigurisht Perëndia nuk kryen të keqen dhe i Plotfuqishmi nuk shtrembëron drejtësinë.</para>
  <para style="p"><verse number="13" style="v"/>Kush i ka besuar kujdesin për tokën, ose kush e ka vendosur mbi tërë botën?</para>
  <para style="p"><verse number="14" style="v"/>Në qoftë se Perëndia duhet të vendoste në zemër të vet të tërhiqte mbi vete Frymën e tij dhe frymën e tij,</para>
  <para style="p"><verse number="15" style="v"/>çdo mish do të shkatërrohej njëkohësisht, dhe njeriu do të kthehej në pluhur.</para>
  <para style="p"><verse number="16" style="v"/>Në qoftë se ke mend, dëgjoje këtë, vër veshin për të dëgjuar atë që po të them.</para>
  <para style="p"><verse number="17" style="v"/>A mund të qeverisë ai që urren drejtësinë? A guxon ti të dënosh të Drejtin, të Fuqishmin?</para>
  <para style="p"><verse number="18" style="v"/>Ai që i thotë një mbreti: "Je për t'u përbuzur" dhe princave: "Jeni të këqij".</para>
  <para style="p"><verse number="19" style="v"/>Por ai nuk bën asnjë anësi me të mëdhenjtë dhe as e konsideron të pasurin më tepër se të varfrin, sepse të gjithë janë vepra e duarve të tij.</para>
  <para style="p"><verse number="20" style="v"/>Në një çast ata vdesin; në mesin e natës njerëzia tronditet dhe zhduket, të fuqishmit çohen tutje pa dorë njeriu.</para>
  <para style="p"><verse number="21" style="v"/>Sepse ai i mban sytë te rrugët e njeriut, dhe shikon tërë hapat e tij.</para>
  <para style="p"><verse number="22" style="v"/>Nuk ka terr as hije vdekjeje, ku mund të fshihen njerëzit e këqij.</para>
  <para style="p"><verse number="23" style="v"/>Në fakt Perëndia nuk ka nevojë ta këqyrë gjatë një njeri para se ta nxjerrë për gjykim para tij.</para>
  <para style="p"><verse number="24" style="v"/>Ai i ligështon të fuqishmit pa bërë hetim dhe vë të tjerë në vendin e tyre.</para>
  <para style="p"><verse number="25" style="v"/>Duke qenë se i njeh veprat e tyre, i rrëzon natën dhe ata shkatërrohen;</para>
  <para style="p"><verse number="26" style="v"/>i godet si njerëz të këqij para syve të të gjithëve,</para>
  <para style="p"><verse number="27" style="v"/>sepse janë larguar nga ai pa u kujdesur për rrugët e tij,</para>
  <para style="p"><verse number="28" style="v"/>derisa të arrijë tek ai britma e të varfrit, sepse ai dëgjon britmën e të pikëlluarve.</para>
  <para style="p"><verse number="29" style="v"/>Kur Perëndia jep qetësinë, kush do ta dënojë? Kur fsheh fytyrën e tij, kush do të mund ta shikojë, qoftë kundër një kombi të tërë ose kundër një njeriu të vetëm,</para>
  <para style="p"><verse number="30" style="v"/>për të penguar që i pabesi të mbretërojë dhe që populli të zihet ndër leqe?</para>
  <para style="p"><verse number="31" style="v"/>Dikush mund t'i thotë Perëndisë: "Unë e mbart fajin tim, po nuk do ta bëj më të keqen;</para>
  <para style="p"><verse number="32" style="v"/>tregomë atë që nuk arrij të shikoj; në rast se kam kryer ndonjë paudhësi, nuk do ta bëj më"?</para>
  <para style="p"><verse number="33" style="v"/>A duhet të të shpërblejë ai në bazë të konditave të tua, sepse ti nuk pranon gjykimin e tij? Ti duhet të zgjedhësh dhe jo unë; prandaj thuaj atë që di.</para>
  <para style="p"><verse number="34" style="v"/>Njerëzit me mend; si çdo njeri i urtë që më dëgjon, do të më thonë:</para>
  <para style="p"><verse number="35" style="v"/>"Jobi flet pa mend, fjalët e tij nuk kanë dituri".</para>
  <para style="p"><verse number="36" style="v"/>Le të provohet Jobi deri në fund, sepse përgjigjet e tij janë si ato të njerëzve të këqij,</para>
  <para style="p"><verse number="37" style="v"/>sepse i shton mëkatit të tij revoltën, rreh duart mes nesh dhe i shumëzon fjalët e tij kundër Perëndisë".</para>
  <chapter number="35" style="c"/>
  <para style="p"><verse number="1" style="v"/>Elihu vazhdoi të flasë dhe tha:</para>
  <para style="p"><verse number="2" style="v"/>"A të duket një gjë e drejtë kur thua: "Jam më i drejtë se Perëndia"?</para>
  <para style="p"><verse number="3" style="v"/>Në fakt ke thënë: "Ç'dobi ke? Çfarë dobie do të kisha nga mëkati im?".</para>
  <para style="p"><verse number="4" style="v"/>Do të të përgjigjem ty dhe miqve të tu bashkë me ty.</para>
  <para style="p"><verse number="5" style="v"/>Sodite qiellin dhe shiko me kujdes; shih retë, që ndodhen më lart se ti.</para>
  <para style="p"><verse number="6" style="v"/>Në qoftë se ti mëkaton, çfarë efekti ka mbi të? Në qoftë se ti i shumëzon prapësitë e tua çfarë dëmi i shkakton?</para>
  <para style="p"><verse number="7" style="v"/>Në rast se je i drejtë, çfarë i jep, ose çfarë merr ai nga dora jote?</para>
  <para style="p"><verse number="8" style="v"/>Ligësia jote mund të dëmtojë vetëm një njeri si ti, dhe drejtësia jote mundet t'i sjellë vetëm dobi birit të një njeriu.</para>
  <para style="p"><verse number="9" style="v"/>Ngrihet zëri për numrin e madh të shtypjeve, ngrihet zëri për të kërkuar ndihmë për shkak të dhunës së të fuqishmëve;</para>
  <para style="p"><verse number="10" style="v"/>por asnjeri nuk thotë: "Ku është Perëndia, krijuesi im, që natën të jep këngë gëzimi,</para>
  <para style="p"><verse number="11" style="v"/>që na mëson më tepër gjëra se sa kafshëve të fushave dhe na bën më të urtë se zogjtë e qiellit?"</para>
  <para style="p"><verse number="12" style="v"/>Kështu ngrihen zëra, por ai nuk përgjigjet për shkak të krenarisë së njerëzve të këqij.</para>
  <para style="p"><verse number="13" style="v"/>Me siguri Perëndia nuk ka për t'i dëgjuar ligjëratat boshe dhe i Plotfuqishmi nuk do t'jua vërë veshin.</para>
  <para style="p"><verse number="14" style="v"/>Edhe sikur ti të thuash se nuk e shikon atë, çështja jote qëndron para tij, dhe ti duhet të presësh.</para>
  <para style="p"><verse number="15" style="v"/>Por tani, duke qenë se në zemërimin e tij ai nuk dënon dhe nuk u jep shumë rëndësi shkeljeve,</para>
  <para style="p"><verse number="16" style="v"/>Jobi hap kot buzët dhe mbledh fjalë që nuk kanë arsye".</para>
  <chapter number="36" style="c"/>
  <para style="p"><verse number="1" style="v"/>Elihu vazhdoi edhe më, duke thënë:</para>
  <para style="p"><verse number="2" style="v"/>"Prit edhe pak dhe do të të tregoj që ka ende gjëra për të thënë nga ana e Perëndisë.</para>
  <para style="p"><verse number="3" style="v"/>Do ta sjell larg atë që di dhe do t'i jap hak atij që më ka krijuar.</para>
  <para style="p"><verse number="4" style="v"/>Sigurisht fjalët e mia nuk janë të rreme; para teje ke një njeri me njohuri të përsosur.</para>
  <para style="p"><verse number="5" style="v"/>Ja, Perëndia është i fuqishëm, por nuk përçmon njeri; është i fuqishëm në forcën e diturisë së tij.</para>
  <para style="p"><verse number="6" style="v"/>Ai nuk e lë të jetojë njeriun e keq dhe u siguron drejtësinë të shtypurve.</para>
  <para style="p"><verse number="7" style="v"/>Nuk i heq sytë nga të drejtët, por bën që të ulen përgjithnjë me mbretërit mbi fronin; kështu ata rrinë lart.</para>
  <para style="p"><verse number="8" style="v"/>Por në rast se janë të lidhur me zinxhirë dhe të mbajtur me veriga pikëllimi,</para>
  <para style="p"><verse number="9" style="v"/>atëherë u tregon veprat e tyre dhe shkeljet e tyre, sepse u është rritur mendja.</para>
  <para style="p"><verse number="10" style="v"/>Kështu ai ua hap veshët për t'u ndrequr dhe i nxit të largohen nga e keqja.</para>
  <para style="p"><verse number="11" style="v"/>Në rast se ata e dëgjojnë dhe nënshtrohen, do t'i mbarojnë ditët e tyre në mirëqenie dhe vitet e tyre në gëzime;</para>
  <para style="p"><verse number="12" style="v"/>por, në rast se nuk e dëgjojnë, do të vdesin nga shpata, do të vdesin pa ardhur në vete.</para>
  <para style="p"><verse number="13" style="v"/>Por të pabesët nga zemra mbledhin zemërimin, nuk bërtasin për të kërkuar ndihmë,</para>
  <para style="p"><verse number="14" style="v"/>kështu ata vdesin ende të rinj, dhe jeta e tyre mbaron midis sodomitëve.</para>
  <para style="p"><verse number="15" style="v"/>Perëndia çliron të pikëlluarit me anë të pikëllimit të tyre dhe u hap veshët me anë të fatkeqësisë.</para>
  <para style="p"><verse number="16" style="v"/>Ai dëshiron të të largojë edhe ty nga kafshimi i fatkeqësisë, që të të çojë në një vend të gjerë pa kufizim, me një tryezë të shtruar me ushqime të shijshme.</para>
  <para style="p"><verse number="17" style="v"/>Por ti je mbushur me mendimin e njeriut të keq, dhe gjykimi e drejtësia do të të kapin.</para>
  <para style="p"><verse number="18" style="v"/>Në rast se ekziston zemërimi, ki kujdes që ai të mos të të fshijë me një goditje të vetme, sepse një shumë e madhe parash nuk do të mund të largonte.</para>
  <para style="p"><verse number="19" style="v"/>Vallë a do t'i çmojë pasuritë e tua, kur ai ka ar dhe të gjitha burimet e fuqisë?</para>
  <para style="p"><verse number="20" style="v"/>Mos dëshiro natën, gjatë së cilës njerëzia çohet larg nga vendi i saj.</para>
  <para style="p"><verse number="21" style="v"/>Ki kujdes të mos anosh nga paudhësia, sepse ti ke preferuar këtë pikëllim.</para>
  <para style="p"><verse number="22" style="v"/>Ja, Perëndia ka shkëlqyer në fuqinë e tij; kush mund të na mësojë si ai?</para>
  <para style="p"><verse number="23" style="v"/>Vallë, kush mund t'i imponojë rrugën që duhet ndjekur dhe kush mund t'i thotë: "Ti ke bërë keq"?</para>
  <para style="p"><verse number="24" style="v"/>Kujtohu të lartësosh veprat e tij, që njerëzit i kanë kënduar;</para>
  <para style="p"><verse number="25" style="v"/>tërë njerëzit i admirojnë, vdekatari mund t'i soditë nga larg.</para>
  <para style="p"><verse number="26" style="v"/>Po, Perëndia është i madh, por ne nuk e njohim, dhe numri i viteve të tij është i panjohshëm.</para>
  <para style="p"><verse number="27" style="v"/>Ai tërheq atje lart pikat e ujit në formë avulli, i cili dendësohet pastaj në shi,</para>
  <para style="p"><verse number="28" style="v"/>që retë zbrazin dhe lëshojnë mbi njeriun në sasi të madhe.</para>
  <para style="p"><verse number="29" style="v"/>Kush mund të kuptojë shtjellimin e reve, shungullimën që shpërthen në çadrën e tij?</para>
  <para style="p"><verse number="30" style="v"/>Ja, ai përhap rreth vetes dritën e tij dhe mbulon thellësitë e detit.</para>
  <para style="p"><verse number="31" style="v"/>Me anë të tyre dënon popujt dhe jep ushqime me shumicë.</para>
  <para style="p"><verse number="32" style="v"/>Mbulon duart me rrufetë dhe i urdhëron ato të godasin shenjën.</para>
  <para style="p"><verse number="33" style="v"/>Bubullima flet për të, edhe bagëtia e ndjen furtunën që po vjen.</para>
  <chapter number="37" style="c"/>
  <para style="p"><verse number="1" style="v"/>Prandaj zemra ime dridhet dhe brof jashtë vendit të saj.</para>
  <para style="p"><verse number="2" style="v"/>Dëgjoni me vëmendje shungullimën e zërit të saj, gjëmimin që del nga goja e saj!</para>
  <para style="p"><verse number="3" style="v"/>Ai lëshon vetëtimën e tij nën gjithë qiellin dhe deri në skajet e tokës.</para>
  <para style="p"><verse number="4" style="v"/>Prapa tij një zë vrumbullon; ai gjëmon me zërin e tij madhështor; ai nuk i përmban kur dëgjohet zëri i tij.</para>
  <para style="p"><verse number="5" style="v"/>Perëndia gjëmon në mënyrë të mrekullueshme me zërin e tij dhe bën gjëra të mëdha që nuk mund t'i kuptojmë.</para>
  <para style="p"><verse number="6" style="v"/>I thotë në fakt borës: "Bjerë mbi tokë", ia thotë si shirave të lehta ashtu dhe shirave të rrebeshta.</para>
  <para style="p"><verse number="7" style="v"/>Ai ndal dorën e çdo njeriu, me qëllim që të gjithë vdekatarët të mund të njohin veprat e tij.</para>
  <para style="p"><verse number="8" style="v"/>Bishat hyjnë në strukat e tyre dhe rrinë në strofkat e tyre.</para>
  <para style="p"><verse number="9" style="v"/>Nga vendet më të largëta të jugut vjen stuhia dhe të ftohtit nga erërat e acarta të veriut.</para>
  <para style="p"><verse number="10" style="v"/>Me frymën e Perëndisë formohet akulli dhe shtrirja e ujërave tërhiqet.</para>
  <para style="p"><verse number="11" style="v"/>I ngarkon retë e dendura me lagështirë dhe i shpërndan larg retë e tij dritëplota.</para>
  <para style="p"><verse number="12" style="v"/>Ato enden në qiell kudo, duke ndryshuar drejtimin në bazë të drejtimit të tij, për të kryer çfarëdo gjë që ai urdhëron mbi faqen e tokës së banuar.</para>
  <para style="p"><verse number="13" style="v"/>I dërgon o për dënim, o për tokën e tij o për mirësi.</para>
  <para style="p"><verse number="14" style="v"/>Dëgjo këtë, o Job, ndalu dhe merr parasysh mrekullitë e Perëndisë!</para>
  <para style="p"><verse number="15" style="v"/>A e di ti si i drejton Perëndia dhe si bën të shkëlqejë shkrepëtimën e reve të tij?</para>
  <para style="p"><verse number="16" style="v"/>A e di ti si rrinë pezull retë në ajër, mrekullitë e atij që i di të gjitha?</para>
  <para style="p"><verse number="17" style="v"/>A e di ti përse rrobat e tua janë të ngrohta, kur toka pushon për shkak të erës së jugut?</para>
  <para style="p"><verse number="18" style="v"/>Vallë a e ke shtrirë ti bashkë me të kupën qiellore, duke e bërë të fortë si një pasqyrë prej metali të shkrirë?</para>
  <para style="p"><verse number="19" style="v"/>Na mëso se çfarë duhet t'i themi, sepse ne nuk mund të përgatisim shkakun tonë për errësirën.</para>
  <para style="p"><verse number="20" style="v"/>A mund t'i thuhet vallë se unë dua të flas? Në rast se një njeri duhet të fliste, do të shkatërrohej me siguri.</para>
  <para style="p"><verse number="21" style="v"/>Edhe tani askush nuk mund ta shikojë diellin me ngulm kur shkëlqen në qiell, mbas kalimit të erës që e ka bërë pa re.</para>
  <para style="p"><verse number="22" style="v"/>Koha e bukur vjen nga veriu, por rreth Perëndisë kemi një madhështi të hatashme.</para>
  <para style="p"><verse number="23" style="v"/>Të Plotfuqishmin ne nuk mund ta arrijmë. Ai është i madhërishëm për nga fuqia, nga ndershmëria dhe nga drejtësia; ai nuk shtyp asnjeri.</para>
  <para style="p"><verse number="24" style="v"/>Prandaj njerëzit e kanë frikë; por ai nuk e përfill atë që e quan veten të ditur".</para>
  <chapter number="38" style="c"/>
  <para style="p"><verse number="1" style="v"/>Atëherë Zoti iu përgjigj Jobit në mes të furtunës dhe i tha:</para>
  <para style="p"><verse number="2" style="v"/>"Kush është ai që e errëson planin tim me fjalë që nuk kanë kuptim?</para>
  <para style="p"><verse number="3" style="v"/>Mirë, pra, ngjishe brezin si një trim; unë do të të pyes dhe ti do të më përgjigjesh.</para>
  <para style="p"><verse number="4" style="v"/>Ku ishe kur unë hidhja themelet e tokës? Thuaje, në rast se ke aq zgjuarsi.</para>
  <para style="p"><verse number="5" style="v"/>Kush ka vendosur përmasat e saj, në rast se e di, ose kush ka vënë mbi të litarin për ta matur?</para>
  <para style="p"><verse number="6" style="v"/>Ku janë vendosur themelet e saj, ose kush ia vuri gurin qoshes,</para>
  <para style="p"><verse number="7" style="v"/>kur yjet e mëngjesit këndonin të gjithë së bashku dhe tërë bijtë e Perëndisë lëshonin britma gëzimi?</para>
  <para style="p"><verse number="8" style="v"/>Kush e mbylli me porta detin kur shpërtheu duke dalë nga gjiri i nënës,</para>
  <para style="p"><verse number="9" style="v"/>kur i dhashë retë për rroba dhe terrin për pelena?</para>
  <para style="p"><verse number="10" style="v"/>Kur i caktova një kufi dhe i vendosa shufra hekuri dhe porta,</para>
  <para style="p"><verse number="11" style="v"/>dhe thashë: "Ti do të arrish deri këtu, por jo më tutje; këtu do të ndalen valët e tua krenare!"?</para>
  <para style="p"><verse number="12" style="v"/>Që kur se ti jeton a ke dhënë urdhra në mëngjes ose i ke treguar vendin agimit,</para>
  <para style="p"><verse number="13" style="v"/>që ai të kapë skajet e tokës dhe të tronditë njerëzit e këqij?</para>
  <para style="p"><verse number="14" style="v"/>Ndërron trajtë si argjila nën vulë dhe shquhet si një veshje.</para>
  <para style="p"><verse number="15" style="v"/>Njerëzve të këqij u mohohet drita dhe krahu i ngritur u copëtohet.</para>
  <para style="p"><verse number="16" style="v"/>A ke arritur vallë deri në burimet e detit ose a ke vajtur vallë në kërkim të thellësirave të humnerës?</para>
  <para style="p"><verse number="17" style="v"/>Të janë treguar portat e vdekjes, apo ke parë vallë portat e hijes së vdekjes?</para>
  <para style="p"><verse number="18" style="v"/>A e ke vënë re gjerësinë e tokës. Thuaje, në rast se i di të gjitha këto!</para>
  <para style="p"><verse number="19" style="v"/>Ku është rruga që të çon në banesën e dritës? Dhe terri, ku është vendi i tij,</para>
  <para style="p"><verse number="20" style="v"/>që ti të mund t'i çosh në vendin e tij, dhe të mund të njohësh shtigjet që të çojnë në shtëpinë e tij?</para>
  <para style="p"><verse number="21" style="v"/>Ti e di, sepse atëherë kishe lindur, dhe numri i ditëve të tua është i madh.</para>
  <para style="p"><verse number="22" style="v"/>Vallë, a ke hyrë ndonjë herë në depozitat e borës ose a ke parë vallë depozitat e breshrit,</para>
  <para style="p"><verse number="23" style="v"/>që unë i mbaj në ruajtje për kohërat e fatkeqësive, për ditën e betejës dhe të luftës?</para>
  <para style="p"><verse number="24" style="v"/>Nëpër çfarë rruge përhapet drita ose përhapet era e lindjes mbi tokë?</para>
  <para style="p"><verse number="25" style="v"/>Kush ka hapur një kanal për ujërat që vërshojnë dhe rrugën për bubullimën e rrufeve,</para>
  <para style="p"><verse number="26" style="v"/>që të bjerë shi mbi tokë të pabanuar, mbi një shkretëtirë, ku nuk ka asnjë njeri,</para>
  <para style="p"><verse number="27" style="v"/>për të shuar etjen e shkretëtirave të mjeruara, për të bërë që të mbijë dhe të rritet bari?</para>
  <para style="p"><verse number="28" style="v"/>Shiu, vallë, a ka një baba? Ose kush i prodhon pikat e vesës?</para>
  <para style="p"><verse number="29" style="v"/>Nga gjiri i kujt del akulli dhe kush e krijon brymën e qiellit?</para>
  <para style="p"><verse number="30" style="v"/>Ujërat ngurtësohen si guri dhe sipërfaqja e humnerës ngrin.</para>
  <para style="p"><verse number="31" style="v"/>A mund t'i bashkosh ti lidhjet e Plejadave, apo të zgjidhësh vargjet e Orionit?</para>
  <para style="p"><verse number="32" style="v"/>A i bën ti të duken yjësitë në kohën e tyre, apo e drejton ti Arushën e Madhe me të vegjlit e saj?</para>
  <para style="p"><verse number="33" style="v"/>A i njeh ti ligjet e qiellit, ose a mund të vendosësh ti sundimin e tyre mbi tokë?</para>
  <para style="p"><verse number="34" style="v"/>A mund ta çosh zërin tënd deri në retë me qëllim që të mbulohesh nga shiu i bollshëm?</para>
  <para style="p"><verse number="35" style="v"/>Mos je ti ai që hedh rrufetë atje ku duhet të shkojnë, duke thënë: "Ja ku jam?".</para>
  <para style="p"><verse number="36" style="v"/>Kush e ka vënë diturinë në mendje, ose kush i ka dhënë gjykim zemrës?</para>
  <para style="p"><verse number="37" style="v"/>Kush numëron retë me anë të diturisë, dhe kush derdh shakujt e qiellit</para>
  <para style="p"><verse number="38" style="v"/>kur pluhuri shkrihet në një masë dhe plisat bashkohen midis tyre?</para>
  <para style="p"><verse number="39" style="v"/>A mund ta gjuash ti gjahun për luaneshën apo të ngopësh të vegjlit e uritur të luanit,</para>
  <para style="p"><verse number="40" style="v"/>kur struken në strofkat e tyre apo rrinë në pritë në strukën e tyre?</para>
  <para style="p"><verse number="41" style="v"/>Kush i siguron korbit ushqimin e tij, kur zogjtë e tij i thërrasin Perëndisë dhe enden pa ushqim?</para>
  <chapter number="39" style="c"/>
  <para style="p"><verse number="1" style="v"/>A e di ti kohën kur pjellin dhitë e malit apo ke vërejtur vallë pjelljen e drenushave?</para>
  <para style="p"><verse number="2" style="v"/>A di ti të numërosh muajt kur merr fund barra e tyre, apo njeh ti kohën kur duhet të pjellin?</para>
  <para style="p"><verse number="3" style="v"/>Mblidhen dhe pjellin të vegjlit e tyre, duke u dhënë fund kështu dhembjeve të tyre.</para>
  <para style="p"><verse number="4" style="v"/>Të vegjlit e tyre bëhen të fortë, rriten jashtë, shkëputen dhe nuk kthehen më pranë tyre.</para>
  <para style="p"><verse number="5" style="v"/>Kush lë të lirë gomarin e egër, kush e ka zgjidhur gomarin e egër,</para>
  <para style="p"><verse number="6" style="v"/>të cilit i kam caktuar të rrijë në shkretëtirë dhe tokën e kripur si banesë?</para>
  <para style="p"><verse number="7" style="v"/>Ai përçmon zhurmën e qytetit dhe nuk dëgjon britmat e asnjë zotërie.</para>
  <para style="p"><verse number="8" style="v"/>Hapësirat e gjera të maleve janë kullota e tij, dhe ai shkon dhe kërkon çdo gjë që është e gjelbër.</para>
  <para style="p"><verse number="9" style="v"/>Bualli vallë a pranon të të shërbejë ose të kalojë natën pranë grazhdit tënd?</para>
  <para style="p"><verse number="10" style="v"/>A mund ta lidhësh vallë buallin me litar që të lërojë tokën në hulli, ose të lesojë luginat pas teje?</para>
  <para style="p"><verse number="11" style="v"/>A do t'i kesh besim atij, sepse forca e tij është e madhe, ose do t'ia lësh atij punën tënde?</para>
  <para style="p"><verse number="12" style="v"/>A do të mbështetesh tek ai për të çuar në shtëpi grurin dhe për ta mbledhur në lëmë?</para>
  <para style="p"><verse number="13" style="v"/>Krahët e strucit rrahin tërë gaz, por ato nuk janë me siguri krahët dhe pendët e lejlekut.</para>
  <para style="p"><verse number="14" style="v"/>Ai në fakt i braktis vezët e tij për tokë dhe i lë të ngrohen në pluhur.</para>
  <para style="p"><verse number="15" style="v"/>duke harruar që një këmbë mund t'i shtypë ose një kafshë e fushave mund t'i shkelë.</para>
  <para style="p"><verse number="16" style="v"/>I trajton ashpër të vegjlit e tij, sikur të mos ishin të vetët; por lodhja e tij pa asnjë interes është e kotë,</para>
  <para style="p"><verse number="17" style="v"/>sepse Perëndia e ka lënë pa dituri dhe nuk i ka dhënë zgjuarsi.</para>
  <para style="p"><verse number="18" style="v"/>Por kur ngrihet më këmbë për të ikur, tallet me kalin dhe me kalorësin e tij.</para>
  <para style="p"><verse number="19" style="v"/>A je ti ai që i ke dhënë forcën kalit dhe ia ke veshur qafën me jele që valëviten?</para>
  <para style="p"><verse number="20" style="v"/>A je ti ai që e bën të kërcejë si një karkalec? Hingëllima e tij krenare të kall tmerr.</para>
  <para style="p"><verse number="21" style="v"/>Çukërmon në luginë duke u kënaqur nga forca e tij; sulet në mes të kacafytjes me armë.</para>
  <para style="p"><verse number="22" style="v"/>Përbuz frikën dhe nuk trembet, as zmbrapset përpara shpatës.</para>
  <para style="p"><verse number="23" style="v"/>Mbi të kërcet këllëfi i shigjetave, shtiza që vetëtin dhe ushta.</para>
  <para style="p"><verse number="24" style="v"/>Me zjarr dhe vrull i zhduk distancat dhe nuk qëndron në vend kur bie buria.</para>
  <para style="p"><verse number="25" style="v"/>Që në dëgjimin e parë të burisë, ai thotë: "Aha"!, dhe e nuhat nga larg betejën, zërin kumbues të kapitenëve dhe britmën e luftës.</para>
  <para style="p"><verse number="26" style="v"/>Mos vallë për shkak të zgjuarsisë sate ngrihet e fluturon krahathata dhe i hap krahët e tij drejt jugut?</para>
  <para style="p"><verse number="27" style="v"/>Është vallë nën komandën tënde që shqiponja ngrihet lart dhe e bën folenë e saj në vende të larta?</para>
  <para style="p"><verse number="28" style="v"/>Banon mbi shkëmbinj dhe qëndron mbi krepa të rrëpirëta.</para>
  <para style="p"><verse number="29" style="v"/>Nga lart ajo përgjon gjahun dhe sytë e saj vrojtojnë larg.</para>
  <para style="p"><verse number="30" style="v"/>Të vegjlit e saj thithin gjak dhe, ku ka të vrarë, atje ndodhet ajo".</para>
  <chapter number="40" style="c"/>
  <para style="p"><verse number="1" style="v"/>Zoti vazhdoi t'i përgjigjet Jobit dhe tha:</para>
  <para style="p"><verse number="2" style="v"/>"Ai që kundërshton të Plotfuqishmin, a dëshiron vallë ta korrigjojë? Ai që qorton Perëndinë, t'i përgjigjet kësaj pyetjeje".</para>
  <para style="p"><verse number="3" style="v"/>Atëherë Jobi iu përgjigj Zotit dhe i tha:</para>
  <para style="p"><verse number="4" style="v"/>"Ja, jam shpirtvogël, çfarë mund të të përgjigjem? E vë dorën mbi gojën time.</para>
  <para style="p"><verse number="5" style="v"/>Kam folur një herë, por nuk do të flas më; po, dy herë, por nuk do të shtoj asgjë".</para>
  <para style="p"><verse number="6" style="v"/>Atëherë Zoti iu përgjigj Jobit në mes të furtunës dhe i tha:</para>
  <para style="p"><verse number="7" style="v"/>"Çohu, ngjishe brezin si një trim; unë do të të pyes dhe ti do të më përgjigjesh.</para>
  <para style="p"><verse number="8" style="v"/>A dëshiron pikërisht të anulosh gjykimin tim, të më dënosh mua për të justifikuar vetveten?</para>
  <para style="p"><verse number="9" style="v"/>A ke ti një krah si ai i Perëndisë dhe a mund të të gjëmojë zëri sa zëri i tij?</para>
  <para style="p"><verse number="10" style="v"/>Stolisu, pra, me madhështi dhe madhëri, vishu me lavdi dhe me shkëlqim.</para>
  <para style="p"><verse number="11" style="v"/>Jepu rrugë tërbimeve të zemërimit tënd; shiko tërë mendjemëdhenjtë dhe uli,</para>
  <para style="p"><verse number="12" style="v"/>shiko tërë kryelartët dhe poshtëroji, dhe shtypi njerëzit e këqij kudo që të ndodhen.</para>
  <para style="p"><verse number="13" style="v"/>Varrosi të tërë në pluhur, mbylli në vende të fshehta.</para>
  <para style="p"><verse number="14" style="v"/>Atëherë edhe unë do të lëvdoj, sepse dora jote e djathtë të ka siguruar fitore.</para>
  <para style="p"><verse number="15" style="v"/>Shiko behemothin që e kam bërë njëlloj si ti; ai ha barin si kau.</para>
  <para style="p"><verse number="16" style="v"/>Ja, forca e tij qëndron në ijët dhe fuqia e tij në muskujt e barkut të tij.</para>
  <para style="p"><verse number="17" style="v"/>E lëkund bishtin e tij si një cedër; nervat e kofshëve të tij janë të thurura mirë.</para>
  <para style="p"><verse number="18" style="v"/>Kockat e tij janë si tuba prej bronzi; kockat e tij janë si shufra hekuri.</para>
  <para style="p"><verse number="19" style="v"/>Ai është e para nga veprat e Perëndisë; vetëm ai që e bëri mund t'i afrohet atij me shpatën e tij.</para>
  <para style="p"><verse number="20" style="v"/>Ndonëse malet prodhojnë ushqim për të, dhe aty tërë kafshët e fushave dëfrehen,</para>
  <para style="p"><verse number="21" style="v"/>ai shtrihet nën bimët e lotusit, në vende të fshehura në kallamishte dhe në moçale.</para>
  <para style="p"><verse number="22" style="v"/>Bimët e lotusit e mbulojnë me hijen e tyre, shelgjet e përroit e rrethojnë.</para>
  <para style="p"><verse number="23" style="v"/>Lumi mund të dalë nga shtrati i tij, por ai nuk ka frikë; është i sigurt nga vetja e tij, edhe sikur Jordani të sulej kundër gojës së tij.</para>
  <para style="p"><verse number="24" style="v"/>Kush, pra, mund ta zërë nga sytë apo t'i shpojë flegrat e hundës me grremça?</para>
  <chapter number="41" style="c"/>
  <para style="p"><verse number="1" style="v"/>A mund ta nxjerrësh Leviathanin me grep ose të mbash të palëvizur gjuhën e tij me një litar?</para>
  <para style="p"><verse number="2" style="v"/>A mund t'i vësh një xunkth në flegrat e hundës ose t'i shposh nofullën me një çengel?</para>
  <para style="p"><verse number="3" style="v"/>A do të të lutet ai së tepërmi apo do të të drejtojë fjalë të ëmbla?</para>
  <para style="p"><verse number="4" style="v"/>A do të lidhë një besëlidhje me ty, që ti ta marrësh si shërbëtor përgjithnjë?</para>
  <para style="p"><verse number="5" style="v"/>A do të lozësh me të si me një zog apo do ta mbash lidhur për vajzat e tua?</para>
  <para style="p"><verse number="6" style="v"/>Miqtë e tu do të bëjnë me të takime të mrekullueshme apo do ta ndajnë vallë midis tregtarëve?</para>
  <para style="p"><verse number="7" style="v"/>A mund të mbulosh lëkurën e tij me shigjeta dhe kokën e tij me fuzhnja?</para>
  <para style="p"><verse number="8" style="v"/>Vëri duart mbi trupin e tij; do të të kujtohet luftimi dhe nuk ke për ta rifilluar.</para>
  <para style="p"><verse number="9" style="v"/>Ja, shpresa e atij që e sulmon është e rreme; mjafton ta shikosh dhe të zë tmerri.</para>
  <para style="p"><verse number="10" style="v"/>Askush nuk ka aq guxim sa ta provokojë. Kush, pra, është në gjendje të qëndrojë i fortë para meje?</para>
  <para style="p"><verse number="11" style="v"/>Kush më ka bërë një shërbim i pari që unë duhet ta shpërblej? Çdo gjë nën qiejt është imja.</para>
  <para style="p"><verse number="12" style="v"/>Nuk do t'i kaloj në heshtje gjymtyrët e tij, forcën e tij të madhe dhe bukurinë e armaturës së tij.</para>
  <para style="p"><verse number="13" style="v"/>Kush mund ta zhveshë nga parzmorja e tij dhe kush mund t'i afrohet me një fre të dyfishtë?</para>
  <para style="p"><verse number="14" style="v"/>Kush mund të hapë portat e gojës së tij, e rrethuar siç është nga tmerri i dhëmbëve të tij?</para>
  <para style="p"><verse number="15" style="v"/>Shumë të bukura janë rreshtat e mburojave të tij, të salduara fort si prej një vule.</para>
  <para style="p"><verse number="16" style="v"/>Ato janë aq afër njëra-tjetrës sa nuk kalon as ajri midis tyre.</para>
  <para style="p"><verse number="17" style="v"/>Janë të ngjitura njëra me tjetrën, të bashkuara fort midis tyre, dhe nuk mund të ndahen.</para>
  <para style="p"><verse number="18" style="v"/>Teshtimat e tij japin shkreptima drite dhe sytë e tij janë si qepallat e agimit.</para>
  <para style="p"><verse number="19" style="v"/>Nga goja e tij dalin flakë, dalin shkëndija zjarri.</para>
  <para style="p"><verse number="20" style="v"/>Nga flegrat e hundës së tij del tym, si nga një enë që vlon ose nga një kazan.</para>
  <para style="p"><verse number="21" style="v"/>Fryma e tij i vë zjarrin qymyrit dhe nga goja e tij del flakë.</para>
  <para style="p"><verse number="22" style="v"/>Forca qëndron te qafa e tij dhe para tij hedh valle tmerri.</para>
  <para style="p"><verse number="23" style="v"/>Pjesët e flashkëta të mishit të tij janë fort kompakte, janë mjaft të ngjeshura mbi të dhe nuk lëvizin.</para>
  <para style="p"><verse number="24" style="v"/>Zemra e tij është e fortë si një gur, e fortë si pjesa e poshtme e mokrës.</para>
  <para style="p"><verse number="25" style="v"/>Kur ngrihet, të fuqishmit kanë frikë, dhe nga tmerri mbeten të hutuar.</para>
  <para style="p"><verse number="26" style="v"/>Shpata që arrin nuk i bën asgjë, e njëjta gjë ndodh me ushtën, shigjetën dhe shtizën.</para>
  <para style="p"><verse number="27" style="v"/>E quan hekurin si kashtë dhe bronzin si dru të brejtur nga krimbi.</para>
  <para style="p"><verse number="28" style="v"/>Shigjeta nuk e bën të ikë; gurët e hobesë për të janë si kallamishte.</para>
  <para style="p"><verse number="29" style="v"/>Topuzi i duket sikur është kashtë, ai tallet me vringëllimën e ushtës.</para>
  <para style="p"><verse number="30" style="v"/>Poshtë ka maja të mprehta dhe lë gjurmë si të lesës mbi baltë.</para>
  <para style="p"><verse number="31" style="v"/>E bën të ziejë humnerën si ndonjë kazan dhe e bën detin si të ishte një enë me melhem.</para>
  <para style="p"><verse number="32" style="v"/>Lë pas vetes një vazhdë drite dhe humnera duket si e mbuluar nga thinjat.</para>
  <para style="p"><verse number="33" style="v"/>Mbi tokë nuk ka asgjë që t'i ngjajë, që të jetë bërë pa pasur fare frikë.</para>
  <para style="p"><verse number="34" style="v"/>Shiko në fytyrë tërë njerëzit mendjemëdhenj; ai është mbret mbi të gjitha bishat më madhështore".</para>
  <chapter number="42" style="c"/>
  <para style="p"><verse number="1" style="v"/>Atëherë Jobi iu përgjigj Zotit dhe tha:</para>
  <para style="p"><verse number="2" style="v"/>"E pranoj që mund të bësh gjithçka, dhe që asnjë nga planet e tua nuk mund të pengohet.</para>
  <para style="p"><verse number="3" style="v"/>Kush është ai që, pa pasur gjykim, errëson mendjen tënde? Prandaj thashë gjëra që nuk i kuptoja, gjëra shumë të larta për mua që nuk i njihja.</para>
  <para style="p"><verse number="4" style="v"/>Dëgjomë, pra, dhe unë do të flas; unë do të të bëj pyetje dhe ti do të më përgjigjesh.</para>
  <para style="p"><verse number="5" style="v"/>Veshi im kishte dëgjuar të flitej për ty por tani syri im të sheh.</para>
  <para style="p"><verse number="6" style="v"/>Prandaj ndiej neveri ndaj vetes dhe pendohem mbi pluhurin dhe hirin".</para>
  <para style="p"><verse number="7" style="v"/>Mbas këtyre fjalëve që Zoti i drejtoi Jobit, Zoti i tha Elifazit nga Temani: "Zemërimi im u ndez kundër teje dhe kundër dy miqve të tu, sepse nuk keni folur drejt për mua, ashtu si ka bërë shërbëtori im Job.</para>
  <para style="p"><verse number="8" style="v"/>Tani, pra, merrni me vete shtatë dema dhe shtatë desh, shkoni te shërbëtori im Job dhe ofroni një holokaust për veten tuaj. Dhe shërbëtori im Jobi do të lutet për ju; dhe kështu për respektin që kam për të nuk do t'ju trajtoj sipas marrëzisë suaj, sepse nuk keni folur drejt për mua, si ka bërë shërbëtori im Job".</para>
  <para style="p"><verse number="9" style="v"/>Elifazi nga Temani, Bildadi nga Shuahu dhe Tsofari nga Naamathi shkuan dhe vepruan ashtu si kishte urdhëruar Zoti; dhe Zoti tregoi kujdes për Jobin.</para>
  <para style="p"><verse number="10" style="v"/>Mbasi Jobi u lut për miqtë e tij, Zoti e ktheu në gjendjen e mëparshme; kështu Zoti i dha Jobit dyfishin e tërë atyre që kishte zotëruar.</para>
  <para style="p"><verse number="11" style="v"/>Tërë vëllezërit e tij, tërë motrat e tij dhe tërë të njohurit e tij të mëparshëm erdhën ta takonin; hëngrën bashkë me të në shtëpinë e tij; i dhanë zemër dhe e ngushëlluan për të gjitha fatkeqësitë që Zoti kishte dërguar mbi të; pastaj secili prej tyre i dha një monedhë argjendi dhe një unazë ari.</para>
  <para style="p"><verse number="12" style="v"/>Zoti i bekoi vitet e fundit të Jobit më tepër se vitet e para, sepse ai pati katërmbëdhjetë mijë dele, gjashtë mijë deve, një mijë pendë qe dhe një mijë gomarë.</para>
  <para style="p"><verse number="13" style="v"/>Pati gjithashtu shtatë bij dhe tri bija;</para>
  <para style="p"><verse number="14" style="v"/>e quajti të parën Jemimah, të dytën Ketsiah dhe të tretën Keren-Hapuk.</para>
  <para style="p"><verse number="15" style="v"/>Në tërë vendin nuk kishte gra aq të bukura sa bijat e Jobit; dhe i ati u la atyre një trashëgimi midis vëllezërve të tyre.</para>
  <para style="p"><verse number="16" style="v"/>Mbas kësaj Jobi jetoi njëqind e dyzet vjet dhe i pa bijtë e tij dhe bijtë e bijve të tij për katër breza.</para>
</usx>
